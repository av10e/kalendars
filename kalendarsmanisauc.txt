1. nedēļa «SVARĪGI »
8. jūlijs
Šodien vārdadienas svin Antra, Adele, Ada. Varbūt kāda no viņām arī nesvin. Cilvēki ne vienmēr svin savas vārdadienas. Dažiem tas nav svarīgi. Es savu nesvinu, piemēram. Bet mamma svin. Manu. Bet savu viņa nesvin. Viņai tas nav svarīgi.
9. jūlijs
Zaiga, Asne, Asna. Ja Zaiga, Asne un Asna gribētu ar mani iepazīties, man būtu jāatbild - Oskars. Bet es tā nedarītu. Jo es ar cilvēkiem tikpat kā nerunāju. Vienīgais, ko viņiem saku, ir - kāda vārda datums vai kāda datuma vārdi. Esmu iemācījies abējādi. Tad viņi smejas un bieži pārbauda. «Tu nu gan esi prikols, Kalendār!» tā reizēm smejas skolēni un aizskrien tālāk savās problēmās. Bet tagad ir vasara un viņiem nav nekādu problēmu. Un, jā, šai mazpilsētā mani par Kalendāru, jo esmu iemācījies visas vārdadienas no galvas. Bet daudzi no tiem, kas mani uzrunā, nezina, ka mani sauc Oskars. Viņiem tas nav svarīgi. sauc
10. jūlijs
Vēl es katru nedēļu izvēlos vienu vārdu un par to domāju. Un vēl ir noteikums, ka tas nedrīkst būt kāda cilvēka vārds, jo ar to jau es tāpat diezgan daudz krāmējos. Un šīs nedēļas vārds, protams, ir «svarīgi». Es par to domāju jau trešo dienu pēc kārtas. Kas ir svarīgi. Un kas nav svarīgi. Un šodien es domāju, vai tas vispār ir svarīgi – par to domāt. Un es to pajautāju mācītājam, pie kura eju (viens no retajiem cilvēkiem, ar ko es runāju), jo nopietnu dakteri nevaru atļauties, tāpēc ka mamma ir pensionāre, bet es nekur nestrādāju. Man ir kaut kāds sindroms un vēl dažas saslimšanas, kas saistītas ar nerviem. Tas man neļauj strādāt, taču ļauj iemācīties kalendāru no savas galvas. Tas nemaz nebija tik grūti. Patiesībā pat ļoti vienkārši. Es katru dienu iemācījos vienu datumu. Un tā darīju gadu. Protams, ar laiku viss sarežģījās, jo man nākamajā dienā vajadzēja atkārtot iepriekšējās dienas datumu un vārdus. Un sākumā es to darīju svilpodams. Bet tad, pirmā mēneša beigās, es jau vairs nebiju tik priecīgs. Un adventes laikā mani jau gribēja vest uz klīniku citā pilsētā. Bet tas nozīmētu, ka es būtu prom no viņas. Ne jau no mammas. No mammas arī, protams, un tas ir svarīgi, bet šoreiz tas nebija mammas dēļ. Varētu teikt, ka es iemīlējos vienā meitenē. Man liekas, ka es iemīlējos. Ka tā to sauc. tā ir mīlestība. Es viņu ieraudzīju vasaras vidū. Nu, precizāk-8. jūlijā, pa Antrām, Adelēm un Adām pirms diviem gadiem. Mēs ar mammu sēdējām kafejnīcā «Stūrītis», kur vienreiz nedēļā varam ēst zupiņas un saldos, un citreiz arī otro, bet bez salātiem vai vienas kotletes. Mēs parasti ēdam mājās. Bet šoreiz, paldies Dievam, bijām «<Stūrītī», kā parasti Ka pēc baznīcas. Un tad ienāca viņa. Un es nevarēju beigt uz viņu skatīties. Man nekad tā nav. Es uz cilvēkiem vispār gandrīz neskatos un nerunāju tikpat kā neko. Un viņa bija kā nekad. Es nevarēju beigt blenzt un sāku trīsreiz lēnāk ēst frikadeļu zupu toreiz. Mamma to pamanīja un prasīja, kas notiek, un es teicu, ka nezinu. Un es tiešām nezināju. Toreiz. Tagad man liekas, ka tā ir mīlestība. Ka tā uzvedas mīlestība. Un viņa tur sēdēja ar to savu puisi, kuru, starp citu, kā vēlāk uzzināju, sauc Uvis, un ēda kā veģetārieši. Un tad viņa aizgāja. Un es pat nezināju, kā viņu sauc. Un es pabeidzu frikadeļu zupu un sapratu, ka iemācīšos visus gada vārdus un datumus no savas galvas, jo viens starp tiem būs arī viņas vārds. 
Un vēlāk, kad jau pāris mēnešus biju mācījies, es sapratu, ka īstenībā pat negribu uzzināt, kā viņu sauc, jo daži vārdi ir tik neglīti, ka tas varētu man salauzt sirdi. Un vēl es sākumā domāju, ka mācīšos tikai sieviešu vārdus. Bet tie vīriešu vārdi visu laiku tā pinās pa vidu, ka es viņus vienkārši pieķēru klāt. Bet tad ap Ziemassvētkiem man sāka draudēt klīnika, ja nebeigšu mācīties kalendāru. Un es apsolīju to atmest. Bet es turēju čurikus. Tas bija viņas dēļ. Un tas bija svarīgi. Jo es gribēju viņu šad tad redzēt. Paskatīties. Bet nestaigāt pakaļ, jo tā būtu uzmākšanās no manas puses. Un, galvenais, nekad nerunāt, jo man taču viņai nav, ko teikt. Un tā nu es kalendāru turpināju mācīties
slepeni pa naktīm aiz aizkariem, jo pretī istabas logam ir laterna un tad var redzēt. Un, kad bija palikušas vēl tikai pāris nedēļas līdz kalendāra galam, es jau gandrīz vairs nevarēju. Daudz vēmu. Pēdējās dienas bija tiešām grūtas. Un tad mani tomēr atšifrēja un aizveda uz klīniku. Un tas notika tieši pa Uvjiem. Bet es tiku atpakaļ.
11. jūlijs
Šodien es domāju, ka ir svarīgi nerakstīt tik daudz kā vakar. Neaizrauties. Jo tad es sanervozējos un man beidzas lapiņa. Bet te es rakstu plānotājā, ko man uzdāvināja mācītājs. Viņš to uzdāvināja, lai es domātu par nedēļas svarīgo vārdu un kaut ko arī pierakstītu. Un mēs to varētu pēc tam pārrunāt. Un man ir jāpieraksta, jo es varu aizmirst, ja nepierakstu. Neaizmirstu es tikai kalendāru. Viņš teica, ka tam pirmajam vārdam jābūt svarīgam. Un mēs ilgi domājām svarīgo vārdu. Un tad es to gluži vienkārši sapratu.
12. jūlijs
Svarīgi ir no rīta pamosties. Svarīgi ir pateikt labrīt. Svarīgi ir pateikt paldies par brokastīm mammai un palīdzēt mājas darbos, līdz viņai apnīk. Svarīgi ir iziet ārā pastaigāties. Svarīgi ir pastaigāties ļoti ilgi, bet tad, ja dikti nelīst vai tā. Svarīgi ir vērot citus, bet neblenzt. Svarīgi ir izvairīties no ātrām mašīnām un skaļiem motocikliem, kas ir ļoti skaļi. Svarīgi ir atbildēt datumu un värdu, ja kāds prasa, bet
neko citu neteikt un iet prom. Svarīgi ir neatskatīties. Svarīgi ir neļaut par sevi ņirgāties, bet, ja tā notiek, iet prom. Svarīgi ir nenonākt klīnikā. Svarīgi ir viņu ieraudzīt (tas ir mili). Svarīgi ir iet mājās. Svarīgi ir domāt par to visu. Svarīgi ir, ja uznāk vēmiens, to nedarīt ārā pa logu, kur Krūmiņiem dzīvo Tedis. Svarīgi ir ar mammu paēst vakariņas un apēst arī to, ko pa dienu paņēmu līdzi, lai neaiziet bojā. Svarīgi ir iet gulēt un aizmigt. Svarīgi ir, ja redzi viņu sapnī, ilgi skatīties.
13. jūlijs
Mamma apslimusi. Tā viņa teica un gulēja gultā. Viņa man teica, kas jādara, un es pats uztaisīju ļoti negaršīgas brokastis. Mamma teica, ka ļoti garšīgi, bet viņa ir slima. Es negāju pastaigāties, mamma teica, lai es mierīgi eju pastaigāties, bet es negāju. Un tad es sēdēju uz krēsla un mamma stāstīja par karu. Kad visus šāva nost, viņa bija ļoti maza. Viņu nenošāva. Viņa stāstīja, ka viņas vecmāmiņa Lilija bijusi liela muļķe savā vecumā un atradusi nesprāgušu granātu, un domājusi, ka tā ir kartupeļu stampiņa. Kāda skaista stampiņa - viņa esot teikusi. Kara beigās vairs nebija māja un visiem bija jāpārvācas. Un mammas toreizējā ģimene pārvācās te. Un tad mamma izauga un apprecējās, un tad piedzimu es, un tad visi izšķīrās vai nomira. Tagad mamma ir apslimusi un visu dienu guļ. Viņa saka, ka es arī vakariņas varu pagatavot tikpat labi kā brokastis, jo viņa visu
pateiks priekšā - tāpat kā no rīta. Bet es negribēju to est un aizgāju agri gulēt.
14. jūlijs
Šodien man bija jāiet pie mācītāja un jārāda uzrakstītais vārds. Viņš daudz smējās, un es jau gribēju iet prom. Bet viņš teica, ka man labi sanāk. Ka viņš neesot zinājis, ka man labi sanāk. Tad viņš teica, ka man jāizdomā nākamais vārds, bet es teicu, ka man jāiet uztraukties, jo mamma ir ļoti slima. Un tad viņš laikam padomāja un pirmo reizi mūžā atļāva man pēc dievkalpojuma zvanīt lielo zvanu. Es baidījos, ka neizdosies, bet mācītājs teica, ka izdosies. Un, kad beidzās sprediķis, es aizmiedzu acis un zvanīju. Es iekrampējos auklā un zvanīju no visa spēka. Es esmu ļoti liela auguma, tāpēc bērni mani dažreiz saukā par Milzīgo Kalendāru. Tāpēc arī mācītājs dabūja uz zvanu telpu skriet augšā pats un noraut mani nost. Un tad viņš mazliet nomierinājās un teica, ka tagad mums jāizdomā nākamās nedēļas vārds. Un es teicu, ka esmu izdomājis.
2. nedēļa «MAMMA »
15. jūlijs
Varbūt mammai ir cūku gripa, jo es pirms pāris gadiem. redzēju pa televizoru, ka ir cūku gripa. Un es skaidri zinu, ka tā nav tikai dzīvniekiem, jo es pirms pāris gadiem redzēju raidījumu un nogāzos ar temperatūru. Tāpēc es šodien taisu viņai ēst. Atradu bukstiņa biezputras recepti mirušās vecvecmāmiņas Lilijas pierakstos:
2 glāzes miežu putraimu 1 kg kartupeļu 11 piena sāls 4 nažgali 300 g žāvēta cauraudzīša 3 sīpoli
Putraimi mums ir, un tas ir labi, jo mums pienāk paciņas no Eiropas. Ir sāls, kartupeļi un pat sīpoli, bet divi. Un viens izskatās tik slikti, ka tādu es mammai nedošu. Nav piens un cauraudzis. Tas nozīmē, ka man jāiet uz veikalu, un man šī doma nepatīk, jo pēdējo reizi, kad biju veikalā, es netīšām saplēsu tarhūnu. Un kopš tā laika es neeju veikalos, kaut gan mierīgi varu iet citās telpās. Tas bija ļoti sen, kad
tarhūns vēl bija modē. Un to, kas ir cauraudzis, es noskaidrošu tur, jo es iešu, lai tur plīst vai lūst. Visu nepieciešamo ierakstīšu plānotājā, paņemšu mammas naudu, kamēr viņa guļ, un iešu.
Veikali ir ļoti mainījušies, kopš es tur saplēsu tarhūnu. Biju jau to pamanījis no ārpuses, bet tā ir arī no iekšpuses. Pienu uzreiz atradu. Tur bija rakstīts. Bet es ilgi nevarēju atrast cauraudzi. Izlasīju ļoti daudz. Hmelis sunelis man likās visskaistāk, un es izdomāju, ka tas ir pat labāk par cauraudzi, ko tā arī neizlasīju. Sīpolus atpazinu. Rindā bija visgrūtāk. Man ne visai patīk stāvēt aiz cilvēkiem. Man ir svarīgi iet. Un tad, paldies Dievam, pienāca mana kārta. Es iedevu tantei naudu, dabūju atpakaļ vēl naudu un varēju būt brīvs. Viņa man prasīja vēl kaut ko par maisiņu, bet, tā kā es nerunāju par tādām lietām, vienkārši paņēmu savas mantas un gāju prom. Varbūt viņa apvainojās. Tagad esmu mājās un man tūlīt beigsies lapa. Un es nedrīkstu pārāk daudz rakstīt. Par to, kā man gāja ar gatavošanu, uzrakstīšu rīt. Varbūt.
16. jūlijs
Hermine, Estere, Liepa. Liepa ir ļoti skaists vārds. Ja man varētu būt meita, es viņu sauktu par Liepu. Es zinu, ka ir arī tāds koks. Bet, ja ir cūku gripa, ar ko saslimst mana mamma - cilvēks, tad ir arī meitene, kas drīkst būt Liepa. Mammai šodien ir labāk. Viņa jau gatavo pati. Kad es viņai
pateicu labrīt, viņa pasmaidīja. Vispār viņa nemaz tik bieži nesmaida. Par vakardienu mēs nerunāsim. Tieši tā viņa teica, pirms pasmaidīja. Tagad mēs ēdīsim brokastis un mums garšos. Un es teikšu paldies un tad paņemšu maizi, un iešu pastaigāties. Un es staigāšu ļoti ilgi, jo vakar stāvēju rindā. Bet man vajag staigāt. Un zied liepas.
17. jūlijs
Šodien jāraksta par mammu, jo tas ir šīs nedēļas temats, bet es varu domāt tikai par skaisto meiteni. Jo es viņu vakar redzēju. Jo es vakar daudz staigāju, un, ja daudz staigā, tad var satikt – ko vajag un nevajag. Viņa pastaigājās ar Uvi. Skaidrs, ka viņi nekur negāja. To var saprast pēc gaitas. Es vienmēr spēju noteikt, vai cilvēks kaut kur iet vai pastaigājas. Viņi pastaigājās. Un es, protams, gāju prom, kad viņus ieraudzīju, jo man tur nav, ko darīt. Bet, tā kā viņi tiešām pastaigājās, es viņus satiku vēl divas reizes - pie vecās slimnīcas un Vācu kapu liepu rindas. Uvis smaržoja liepas, un es viņu varu saprast. Man liekas, ka man viņš patīk, tas Uvis. Un skaistajai meitenei viņš jau nu pavisam noteikti patīk, jo tādi cilvēki sadodas rokās, kad pastaigājas, kam patīk viens otrs. Un viņiem bija gandrīz vienādi apģērbi, un tas, man liekas, arī nozīmē daudz. Tikai viņai bija šorti, varbūt tie bija brūni sporta šorti, bet Uvim bija garās bikses tādā pašā krāsā, bet tas nebija sporta bikses, cik es zinu. Krekliņš viņai bija dzeltens, un arī Uvim bija dzeltens, tikai tumšākā
krāsā un ar pogām. Vēl viņai bija saulesbrilles, un izskatījās, ka viņi mīl. Un es zinu, ka viņi nekad neuzzinās, ka arī es viņu mīlu. Jo es to neteikšu. Es vispār saku tikai vārdus un datumus, un maz ko citu. Par mīlestību man ar viņiem nav jārunā. Jo tad Uvis varētu ļoti noskumt. Un to nu nevienam nevajag. Man jau nu vismazāk. Man bija džinsu bikses.
18. jūlijs
Uzrakstīšu par vienu sarunu, ko mamma man teica. Mammai es piedzimu lielā vecumā. Viņai ilgi nebija vīrs. Viņa teica, ka ilgi nav varējusi atrast īsto. Tad viņa atrada īsto, bet tas dzēra un pazuda. Tad viņš atnāca atpakaļ, viņi apprecējās, bet viņš atkal piedzērās un pazuda. Un šoreiz pavisam. Un, kad viņa to stāstīja, man tas likās skumji, ko viņa stāstīja. Viņai pat bija asaras. Un es paņēmu viņas roku toreiz, jo tā dara, un teicu: «Mammu, viņš jau sen vairs nav. Neviens tev tā vairs nedara. Viņš ir prom no pasaules. Un mēs vairs nerunāsim viņa vārdu. Un vēl - es viņu izdzēsīšu no kalendāra.» Bet pēc tam mamma sāka raudāt vēl stiprāk un apķērās man ap kaklu, un es apjuku un piecēlos kājās, un mammas kājas karājās. Un pēc tam mēs aizgājām uz <<Stūrīti»> ēst ārpus kārtas.
19. jūlijs
Jautrīte, Kamila, Digna, Sāra. Digna- tad nu gan. Manā pilsētā ir tāds sunītis Sāra, un man viņš patīk- tā
Sāra. Kad Sāra pieskrien man klāt, viņa luncina savu astīti. Viņa ir ļoti maziņa. Man līdz kurpēm. Es vienmēr domāju - nez, Sära svin savu vārdadienu 19. jūlijā? Un viņas saimnieks, kam es nezinu vārdu, saka, lai Sāra nāk. Man šodien ir tik labs noskaņojums, ka nezinu, kur likties. Iešu pastaigāties, protams. Ā, izdomāju joku. Man ir Jautrīte šodien. Par Kamilu man nav, ko teikt. Ai. Man taču jārunā par mammu. Ko lai saka, nevaru izdomāt. Manu mammu sauc Klāra.
20. jūlijs
Šodien bija ļoti jauka diena, es biju ilgi staigāt. Kad ēdu maizītes autoostā, pie manis pienāca viena interesanta sieviete, kas daudz smaidīja. Viņa man ļoti pieklājīgi teica – es atvainojos, jūs taču esat Kalendārs, vai ne? Un es neko neteicu. Un tad viņa vēlreiz pasmaidīja un teica, ka viņa zina, ka mani sauc Kalendārs. Tad viņa gribēja zināt, kam šodien vārdadiena. Un es pateicu, ka Ritmai un Ramonai. Tad viņa teica - uzmini, kura no viņām es esmu! Un es, protams, neko neteicu. Piecēlos no soliņa un gāju prom. Viņai pašai ar to jātiek galā. 
Vakariņās bija zivis, un es mammai pateicu, ka viņa diezgan ātri tikusi kājās no cūku gripas. Viņa teica, ka tā nu noteikti nav bijusi cūku gripa. Un es teicu, ka pirms pāris gadiem televizorā taču teica, ka cūku gripa ir arī cilvēkiem, lai viņa neapvainojas. Un tad viņa teica, ka viņai gluži vienkārši
bijis vājums. Un es gribēju vairāk nestrīdēties un ļoti ātri apēdu zivis, un tagad guļu, bet nevaru aizmigt, jo domāju, vai tā sieviete autoostā bija Ritma vai Ramona. Kāda man tur daļa? Varbūt abas. Cilvēki tā dara.
21. jūlijs
Šodien bijām kafejnīcā. Un mamma pēc tā vājuma laikam ir pilnīgi sajukusi prātā, jo mēs apēdām gan zupu, gan pilnu otro un vēl dzērām kafiju, un es drīkstēju ēst divus groziņus, bet es apēdu trīs un vēl dzelzceļnieku kūciņu, jubilejas maizīti un skudru pūzni. Un skudru pūznim līdzi nāca akcija, un es to apēdu, protams, un mamma vēl atdeva man savu pīnīti.
2008
Parlux und von
3. nedēļa «GRĀMATA »
22. jūlijs
Kad vakar mācītājs man savā kabinetā prasīja, vai esmu izvēlējies nākamo vārdu, es teicu «grāmata», bet sameloju. Vienkārši ieraudzīju grāmatplauktu viņa kabinetā. Bet tagad sanāk, ka tā ir patiesība un es rakstīšu par grāmatām. Un es domāju, ka katru dienu rakstīšu par kādu grāmatu, ko esmu lasījis. Jo es esmu lasījis diezgan daudzas grāmatas. Un es pat esmu gājis sākumā normālā skolā, pēc tam palīgskolā ar labām sekmēm līdz pat 9. klasei. Bet tad man apnika runāt. Un es vairāk neko nemācījos. Un pirmā grāmata, par ko rakstīšu, ir «Herbe ar lielo cepuri»>. Jo tā bija pirmā grāmata, ko pats izlasīju. Es neatceros autoru un gandrīz nevienu notikumu. Bet tur bija smieklīgi vārdi - Plumpačs un vissmieklīgākais bija Mazais Drāndaris. Un arī pats Herbe bija. Tikai neatceros, ko viņi visi darīja. Droši vien kaut kur gāja. Bērnu grāmatās visi kaut kur iet vai kāds atnāk ciemos. Vispār man arī tagad jāiet. Un vēl varētu būt, ka es tomēr katru dienu neuzrakstīšu par kādu grāmatu, jo man ir daudz jāstaigā, kamēr ir vasara. Vēl tur bija arī Septiņjūdžu mežs, es atceros. Un es arī šodien aiziešu uz mežu. Mums te mazpilsētā ir viens. Es tur ilgi neesmu bijis. Kopš seniem laikiem. Man labāk patīk pa pilsētu. Tas mežs nav
liels, bet es tik un tā ceru, ka neapmaldīšos. Paņemšu līdzi vairākas maizītes.
Mežā mani sāka vajat odi, un es diezgan ātri aizgāju. Ja nebūtu odi, mežs tomēr būtu daudz jaukāks. Tagad rakstu, jo atcerējos, ka Herbem tiešām bija liela cepure. Un arī visiem viņa draugiem bija cepures. Kas tur bija ar tām cepurēm? Nevaru atcerēties, pilnīgi neko neatceros. Atmiņa ir dīvaina. Kad gribu kaut ko atcerēties, bieži nevaru, bet tad es atceros kaut ko tādu, ko man nemaz nevajag. Ar kalendāru gan ir savādāk. To es gluži vienkārši zinu. Tas man ir galvā. Kā cepure.
23. jūlijs
Šodien gan nav viņas vārdadiena, viņas vārdadiena ir 7. martā, bet viņa sen, sen dzīvoja Kanzasā. Un viņai bija sunītis Totiņš, kas vārdadienu svin 22. maijā, kad vārdadienas svin tie, kam kalendārā nav nekā, un Emīlija. Kāpēc Emīlijai nav sava atsevišķa diena, es nesaprotu. Bet es novirzījos. Ella ar Totiņu viesuļvētras laikā iekāpa kulbā, lai paslēptos. Viesuļvētra uzpūtās virsū kulbai, bet, kad beidzās, Ella ar Totiņu iznāca pasaulē un bija citur. Viss bija savādāk. Vējš viņus bija aizrāvis. Ella.
Viņa sākumā ļoti noskuma, jo mīlēja savus vecākus Kanzasā, bet nenokāra degunu un devās, kur acis rāda. Totiņš tipināja līdzi, jo bija mazs kā Sāra (tātad tipināja). Pirmos viņa satika Mirkšķoņus, kas Ellai bija ļoti pateicīgi, jo izrādījās, ka kulba nospieda Mirkšķoņu ļauno burvi (kam viņi kalpoja). Par pateicību viņi uzdāvināja Ellai vai nu kurpītes, vai kaut kādu ķiveri, es vairs neatceros (katrā ziņā burvju), un apstāstīja situāciju. To situāciju es vispār gandrīz vairs neatceros, bet Ellai bija jānonāk Smaragda pilsētā pie valdnieka Gudvina, kas vienīgais viņai varēja palīdzēt nokļūt mājās. Un viņa gāja. Un tas man patīk.
Ceļā viņa satika un ieeļļoja Dzelzs Malkascirtēju, kam nebija sirds (bet viņš gribēja), un tad viņš pievienojās gājienam pie Gudvina. Tad viņi satika Putnubiedēkli, kas bija netipiski dumjš, un tāpēc viņam vajadzēja smadzenes, un tad viņi jau bija 4 ceļabiedri. Un vēl viņi uzskrēja virsū Gļēvajam Lauvam, kas vēlējās būt drosmīgs. Un tad viņi bija draugi. Viņi piecatā nosita vēl vienu ļauno burvi, satika divas labās (laikam) un beigās nonāca Smaragda pilsētā. Vai arī es tur kaut ko sajaucu. Ir pagājis laiciņš. To vienu labo burvi es atceros. Viņu sauc Stella, un viņa līksmo 25. decembrī, nākamajā dienā pēc Jēzus dzimšanas dienas un Ādama un Ievas vārdadienas, un tie visi ir labi cilvēki, cik es zinu. Un Stella viņai beigās palīdzēja nokļūt mājās ar tām kurpītēm vai ķiveri, jo Gudvins izrādījās tāds kā labdabīgs melis un visus bija apmuļķojis (nekāds tur burvis). Viņš ļoti gribēja palīdzēt, bet nevarēja, bet izrādījās,
ka tiem (Lauvam, Dzelzs Malkascirtējam un Putnubiedēklim) jau bija viss, ko tie meklēja. Svarīgs bija tas ceļš no dzelteniem ķieģeļiem, jo Gudvins netīšām aizlaidās gaisa balonā. Bet beigās viss notika laimīgi. Katrs dabūja to, ko vajadzēja. Man bērnībā ļoti patika Ella, un es par viņu uztraucos, bet vispār jau zināju, ka viss būs labi. Un viss bija labi. Čau, mācītāj!
24. jūlijs
Visbiezākā grāmata manā mūžā ir Henriks Senkevičs <<Krustneši»>. Autoru atceros, jo mums viņš ir mājās. Bet es viņu vairs nelasu. Es vispār vairs nelasu un nerunāju, ja nu tikai dažus vārdus ar cilvēkiem, ko vajag. Un es tagad skatos uz to grāmatu un domāju - kāpēc es viņu gribēju lasīt tik maziņš? Man toreiz bija tikai kādi gadi 10. Un tā nav bērnu grāmata. Tas bija ļoti sarežģīti, un es to darīju ilgi. Bet beigās es to izlasīju. Un jutos kā lielais. Es bērnībā ļoti gribēju būt liels un gudrs. Un tagad es esmu liels.
25. jūlijs
Šorīt ienāca prātā ļoti slikta doma. Vispār man bija ļoti jautri, un tieši tāpēc tas notika. Es gribēju jūs (mācītāj) sasmīdināt ar vissmieklīgāko grāmatu pasaulē, ko vispār varētu izlasīt, un tad jūs smietos. Bet tagad es turu rokās veco manas pilsētas telefongrāmatu smiekli nenāk. Jo man bail, ka šī vēlme var un nevienam vairs nepāriet. Ja nu
kaut kas notiek? Es taču solīju, ka grāmatas vairāk nelasīšu. Bet it kā atkal gribas kaut ko iemācīties. Kopš kalendāra ir pagājuši vairāki gadi, bet toreiz kalendāram bija iemesls. Un kalendāram ir jēga. Jo tas daudz nemainās. Reizēm kāds vārds pienāk klāt, bet tas nav tik sarežģīti. Ar telefongrāmatu ir citādi. Tā ir turklāt veca. No vecajiem laikiem. Daudzu telefonu vairs nav, un daudzi ir miruši. Tas būtu visbezjēdzīgākais, ko savā dzīvē izdarīt. Man ir šausmas tagad, un es tās iešu izstaigāt ārā.
Pastaigājos pa visu pilsētu, un tagad ir vakars. Es esmu mājās un guļu pie gaismiņas. Staigāju ilgi, bet mans prāts vai galva pilnīgi nejutās labi. Es pat īsti neredzēju cilvēkus, tāpēc trīs reizes saskrējos ar kādu, bet vienreiz pamīņājos, kā notiek, kad nesaprot, pa kuru pusi jāiet. Un viens no tiem cilvēkiem, ar ko saskrējos, mani pazina un teica - Kalendār, uzmanīgāk. Bet es tik slikti gāju dēļ tās telefongrāmatas. Es gāju gar piecstāvenēm Piektā gada ielā un domāju par viņu telefoniem. Ka tagad to nav. Tagad nevar piezvanīt dzīvoklim, bet zvana cilvēkam. Es nezinu, ko ar to gramatu darīt. Es viņu rīt izmetīšu ārā. Lai viņa nav.
26. jūlijs
Šodien es nerakstīšu ne par kādu grāmatu. Un vispār neko nerakstīšu.
27. jūlijs
Šodien visu dienu lija. Sēdēju mājās un skatījos, ka mamma skatās televizoru. Man ir apnicis ne tikai runāt, bet arī rakstīt. Un tad nu es rīt ieteikšu jums (mācītāj), lai es vairs nerakstu. Pierakstu, lai neaizmirstu pateikt. Bet jūs jau izlasīsiet pats. Es to zinu. Un kalendāru.
28. jūlijs
Es rakstīšu vēl nedēļu, un tad viss. Šodien jau gandrīz nerakstīju, bet mums ar mācītāju bija strīds, un viņš uzvarēja, un man jāraksta vēl nedēļu. Un pēc tam var notikt mana griba. Vēl mācītājs man teica, lai es noteikti uzrakstu par mūsu strīdu. Tad nu tā. Es iegāju viņa kabinetā un apsēdos, viņš paņēma manus pierakstus un sāka lasīt. Un vairākas reizes kļuva ļoti domīgs. Paskatījās uz mani, tad atsāka lasīt. Tad atkal padomāja, paskatījās un jautāja - kāpēc man patika Ella? Un es apjuku. Biju domājis, ka viņš centīsies mani pierunāt, bet viņš ņem un prasa tādus jautājumus. Un es teicu, ka man viņa patīk tāpēc, ka viņa daudz gāja ar draugiem un gribēja mājās, un viņai izdevās. Un viņai bija foršs suns. Tad viņš man prasīja - bet kāpēc viņa varēja to visu paveikt? Un es teicu, ka to nu gan es nezinu. Un vispār viņa ir grāmatā, es teicu. Tev viņa patika, jo nenokāra degunu-mācītājs teica. Es vairs nelasu grāmatas - es teicu - un viņa nenokāra degunu tur. Un viņam likās, ka es esmu gudrinieks un ka tieši tāpēc man jāturpina rakstīt. Bet es teicu, ka es domāju tieši otrādi.
Tad viņš prasīja - vai es izmetu to telefongrämatu? Atbildēju, ka izmetu. Viņš gribēja zināt, kur tieši es to izmetu, un tad es padomāju, ka īsti nevaru atbildēt, bet man ir aizdomas, ka es tik un tā drīzumā kaut ko jaunu mācīšos. Man vienkārši ir tāda sajūta. Es tikai gribētu, lai tas ir mazliet ar jēgu. Viņš gribēja zināt, vai rakstīšana nav tā jēga. Un es teicu, ka manā gadījumā nav. Tad viņš bija ļoti gudrs un teica – kā tad tu to varēsi zināt, ja nerakstīsi? Un es darīju to, ko daru parasti, kad negribu runāt. Viņš gaidīja ļoti ilgi, tad teica - labi, pārbaudīsim, vai tam ir vai nav jēga. Raksti vēl nedēļu, un, ja jēga neparādīsies, tad varēsim to aizmirst. Es teicu, ka varu to aizmirst jau tagad. Viņš ļoti labi zina, kas ir vienīgais, ko es neaizmirstu. Pārējo mierīgi. Bet vai es varot aizmirst arī mammu? Nē. Un viņš teica - nu redzi, nav tā, ka vari aizmirst visu pārējo. Un vai es varu aizmirst Dievu? Teicu, ka neko nezinu par Dievu, bet zinu kalendāru.
Tad viņš teica, ka nevajag zināt, kam var ticēt. Un es teicu, ka droši ticu, ka rīt vārdadienas svin Edmunds, Edžus un Vidmants. Un viņš sāka smieties. Un tad jautāja- ja jau es esot tik gudrs, tad lai pasakot, kad Dieva Vārdam ir vārdadiena, un es jau biju noguris un teicu, ka varbūt reizē ar Emiliju. Un tad viņš teica - jokus pie malas. Un viņš piedāvāja tā - mēs spēlējam vienu spēli un, ja es tajā uzvaru, es nerakstu, bet, ja uzvar viņš, es rakstu vēl nedēļu. Un tad es padomāju, ka viņš pēc nedēļas būs zaudētājs jebkurā gadījumā. Un mēs spēlējām to spēli, un viņš uzmeta akmeni, un tāpēc es rakstu vēl nedēļu. Bet tagad es guļu un domāju. Viņš man jautāja, kur es izmetu telefongrāmatu, un es nevarēju atbildēt. Jo es to izmetu no galvas. Un tagad es domāju - tiešām?
4. nedēļa « ADRESES »
29. jūlijs
Es eju pa mājām. Esmu paņēmis veco telefongrāmatu un eju pa dažādām adresēm, un skatos, kur tās ir. Vairāk neko nedaru. Apskatos, ka M. Trukmane dzīvo A. Pumpura 1, un eju uz to māju. Kad esmu pie tās mājas, atkal paskatos telefongrāmatā, ka D. Putraševics dzīvo Miera 6, un eju uz to māju. Kad esmu pie Putraševica, es redzu, ka S. Sakniņa ir Egļu 2, un eju pie viņas. Bet tur neesmu ilgi, jo V. Šakālis jau dzīvo Smilšu 9. Pa ceļam pie A. Kapteiņa, kas dzīvo Draudzības 7, es apsēžos pie Jaunās ielas 5, kur atrodas A. Mucenieks, un apēdu savas maizītes. Tur ir soliņš. Tur es tagad rakstu. Kā jums tas patīk?
30. jūlijs
Es sameklēju jūsu uzvārdu, mācītāj, un aizgāju uz māju, kur jūs dzīvojāt agrāk. Nezinu, kad. Es zinu, kur jūs dzīvojat tagad, un tas nav tur. Jūs te nedzīvojat, bet telefongrāmatā jūs dzīvojat. Bet sanāk, ka tam taču nevar ticēt. Tā sanāk. Piemēram. Man ir kāds ļoti liels lūgums, un es gribu jūs satikt, man to ļoti vajag, un es paskatos grāmatā un skrienu, bet te ir kaut kas cits. Nevar ticēt grāmatām. Vismaz telefongrāmatai noteikti. Un es tai neticu. Bet ticu, ka jūs te kādreiz esat bijis. Apsēdos uz lielā akmens pie veļas žautuvēm. Un tās izskatījās tik vecas, ka noteikti te jau bija, kad jūs dzīvojät. Es zinu, ka jums ir daudz gadi. Pīlādzis tur bija, liels un vēl nav nozāģēts. Es skatījos uz logiem jūsu bijušajai mājai, un tur dzīvoja daudzi citi.
Tur bija divas treptelpas, un es centos uzminēt, pa kuru treptelpu jūs iznācāt. Jūs to darījāt bieži. Iekšā un ārā. Bet es nevarēju uzminēt un skaitīju skaitāmpantiņu, un sanāca, ka jūs dzīvojāt treptelpā pa labi. Apsveicu. Jūs droši vien ļoti labi satikāt ar kaimiņiem, kuri ir miruši. Jūs esat laipns un pieklājīgs, to es zinu. Mierīgs. Zinu, ka jums vārdadiena ir 10. oktobrī. Bet, kā jums te gāja, es nezinu. Varbūt jūs bijāt pavisam cits cilvēks? Tā taču saka. Esmu to dzirdējis uz ielas un televizorā. Bet man ir vienalga, kāds jūs bijāt. Tagad jūs esat cits cilvēks. Jums ir jauna adrese, un veco varat, manis pēc, aizmirst. Es atcerēšos.
31. jūlijs
Šodien notika šausmīgas šausmas. Aizgāju uz Darba 10, kur dzīvo J. Lejasbūda. Apsēdos, lai apēstu maizītes. Bija karsta pēcpusdiena. Biju noliecies pār maizīti, un notika nelaime. Pa uzacīm redzēju, ka atveras durvis, paskatījos uz īsu brīdi un sāku vemt. Nevēmu daudz, bet tomēr. Es tagad zinu, kur viņa dzīvo. Bet to man nevajadzēja.
1. augusts Viņa tur dzīvo. Tas ir skaidrs. Neviens cilvēks, kas tur nedzīvo, neieliek somiņā atslēgas, tad neizņem mašīnas atslēgas un neiekāpj mašīnā un neaizbrauc sarkanā, mazā mašīnā. Viņa mani neredzēja vai arī redzēja tikai tad, kad biju noliecies vemšanā, bet tas bija īsi uz bērnu soliņa pie laukuma. Nu, var jau būt, ka viņa bija pie Uvja, un tad es esmu glābts, bet var arī būt (un tas ir ļoti daudz ticams), ka viņi dzīvo kopā, jo viņiem ir kādi 25 gadi vismaz, man tā rādās. Tas viss neizskatās labi. Man tur ir bieži jāiet, jo tas ir gandrīz pilsētas centrā. Protams, ka es tur varu neiet un es arī neiešu, bet es to vienmēr zināšu. Kāpēc šī pilsēta ir tik maziņa? Un kāpēc lietas notiek tieši tajā brīdī? Un kāpēc tas J. Lejasbūda tur dzīvo vai dzīvoja (visticamāk, jo ir pagājis laiciņš)? Kāpēc man pie viņa bija jāiet? Es taču varēju kaut vai vēlreiz aiziet pie M. Trukmanes Pumpura 1. Un tagad vēl viena drausmīga lieta - ja nu viņa ir Lejasbūda? Tad sanāk, ka es zinu viņas uzvārdu un tas nav kaut kas baigi skaists. Es gan sevi mierinu, ka tai piecstāvenei ir četras treptelpas, kur dzīvo ļoti daudzi. Un Lejasbūda varbūt jau sen ir Dievs vien zina kur. Tāpēc, Dieviņ, ja tu kaut kur esi, lūdzu, lai viņa nav Lejasbūda. Nav jau tā, ka tas ir vissliktākais uzvārds pasaulē, bet tas noteikti nav pats labākais. Es šodien sēžu mājās, kaut gan ārā ir labs laiks. Bet nebūs labi, ja es tur iešu. Labāk būs, ja kādu laiku palikšu iekšā. Tā es vismaz noteikti nekur neaiziešu. 29
2. augusts
Visu dienu sēžu mājās un tagad to rakstu. Mamma pat gandrīz spieda iziet ārā, bet es notēloju, ka man ir vājums, un gulēju gultā. Bet man ir ļoti grūti gulēt, kad es to negribu. Ir ļoti grūti gulēt, kad gribu staigāt. Bet es vairs nedrīkstu staigāt. Tas ir visbriesmīgāk. Mamma deva, lai es izmēru temperatūru, un es izmērīju, un man nebija. Un tagad viņa noteikti gribēs, lai es rīt izeju ārā. Jo, kad es neizeju ārā, man var palikt sliktāk ar galvu. Es negribu viņu muļķot, bet man tas būs jādara, un tagad man ir jāizdomā, kā es to darīšu. Vispirms man iešāvās prātā, ka es paslēpšos aiz aizkariem. Bet ātri sapratu, ka mamma mani atšifrēs, jo mēs vasarās netaisām aizkarus ciet. To es atmetu. Zem gultas es nevaru tikt. Skapī mammai kaut ko noteikti vajadzēs. Un, ja arī nevajadzēs, man būs ļoti grūti tur - visu dienu tumsā ar drēbēm. Un viņa noteikti pamanīs, ka es neesmu. To nevar nepamanīt. Viņa nav stulba. Viņa vienkārši ir veca. Bet ne jau stulba. Un tad man iešāvās prātā ģeniāla doma.
3. augusts
Mamma tagad staigā apkārt, bet es rakstu, bet man nav, ko rakstīt, bet tas nekas, jo man jāturpina rakstīt, lai mamma redz, ka es rakstu. 3. augusts, Augustīns, 3. augusts, Augustīns, 3. augusts, Augustīns, 3. augusts, Augustīns. Viņi tiešām nevarēja neko labāku izdomāt? Tülit beigsies lapa, un tas ir labi.
4. augusts
Man nekas neizdevās, un es zaudēju visos karos. Nekad nevajag melot, ja ir mamma un mācītājs. Man turpmāk atkal būs jāiet pastaigāties un jāraksta visu kā līdz šim. Tas ir noteikti. Es gribētu mammai atvainoties, ka es aizvakar pateicu, ka mācītājs man lika rakstīt un tāpēc man ir jāpaliek iekšā un es galīgi nevaru iet ārā. Un mācītājam es atvainojos par to, ka teicu, ka mamma man teica lietas, ko viņa neteica. Tā nav taisnība, un tie ir meli. Mana mamma ne uz ko tādu nav spējīga. Viņa ir vecs cilvēks, un piedodiet man. Es vairs turpmāk nemelošu. Nu, vienīgi, ja es nezināšu, ka tā nav taisnība. Tad tā nav mana vaina, un piedodiet. Un nākamajā nedēļā rakstīšu par vārdiņu «meli». Goda vārds. Bet tagad es esmu noguris no šīm dienām un notikumiem. Un es eju gulēt. Goda vārds.
5. nedēļa « MELI »
5. augusts
Šodien vārdadienas ir Osvaldam un Arvilam. Es speciāli nerakstīju, ka vārdadienas svin Osvaldi un Arvili, jo vini var arī nesvinēt, un tad tie ir meli un es sanāku melis. Bet es tāds negribu būt, un tā ir taisnība. No rīta ēdām ceptas olas. Mamma ēda divas, bet es ēdu trīs. Tātad - manā porcijā bija 3 olas pēc skaita, bet mammas porcijā 2 olas pēc skaita. Tātad tā bija taisnība. Bet ko nozīmē «<bija»? Vai tas, ka tas notika un bija, nozīmē, ka tagad tie ir meli? Ta taču nevar būt. Tā bija taisnība, es apsolu. Bet tagad tā ir bijusī taisnība. Jā, tā ir. Bet ir arī taisnības, kas nepāriet. Kas vienmēr ir. Man vienmēr patīk skaistā meitene, kaut gan tagad par to grūti domāt. Nav tā, ka viņa bija skaista no rīta, bet tagad vairs nav. Un, kaut gan es to neredzu, es to zinu. Un tad es domāju, ka ir ārējā taisnība un iekšējā taisnība. Un iekšējā taisnība vienmēr ir, bet ārējā taisnība mēdz palikt bijusi. Un, ja es tagad kļūdos, tad galu galā - tā ir taisnība. Vai ne? -
6. augusts
Esmu diezgan pārliecināts, ka nekad neesmu sajaucis kalendāru, kad man to jautā. Un neko citu daudz neesmu runājis vispār. Tātad vajadzētu būt, ka es neesmu daudz melojis, kopš maz runāju. Taču šodien izdomāju, ka man vajag pārbaudīt, vai kalendārā nav nācis klāt kāds vārds, ko es šogad nezinu. Parasti es to daru gada sākumā un tā arī darīju gada sākumā. Bet ja nu es kaut ko esmu palaidis garām? Tā taču var gadīties. Mums mājās, protams, ir kalendārs (izņemot mani, vēl viens). Pēc tā es arī gada sākumā skatījos. Bet ja nu tas nav gluži precīzs? Ir taču visādi izdevumi, un mammai šis pienāca par brīvu no Eiropas. Tur var šo to par mums nezināt galu galā. Un tad es domāju - kur varētu būt visprecīzākais kalendārs mūsu pilsētā? Un sapratu, ka bibliotēkā nevar kļūdīties. Un es aizgāju, jo zinu, kur tas ir. Man negribējās iet iekšā, bet tas bija sākumā. Kad iegāju, viss bija kluss un tur nebija gandrīz neviena cilvēka, un tas man patīk. Un es diezgan ilgi un rūpīgi stāvēju pie sienas kalendāra un skatījos, un pārbaudīju. Pie manis pat pienāca klāt bibliotekāre un prasīja, vai man neko nevajag. Es neko neatbildēju, kā jau parasti. Bet, tā kā es nedarīju neko sliktu, tikai skatījos uz kalendāru, viņa diezgan drīz likās mierā ar saviem jautājumiem. Un es pārbaudīju, ka šis kalendārs pilnībā sakrīt ar mammas kalendāru mājās. 6. decembrī bibliotēkā kalendārā bija ierakstīts - Dzintrenam dz. d. Bet nav tāds Dzintrens. Ir Dzintra, kas ir 4. septembrī. Un es pa kluso paņēmu pildspalvu no reģistrēšanās klades un nosvītroju šos melus. Un tad es gāju mājās.
7. augusts
Šodien sapratu, ka pa kluso paņemt pildspalvu ari ir meli. It kā jau to pildspalvu droši vien var ņemt, bet es to darīju ar domu, ka pa kluso. Tāpēc es mājās uzrakstīju zīmiti: «Vakar pa kluso paņēmu pildspalvu un veicu labojumus kalendārā 6. decembrī. Nav Dzintrens.» Aiznesu lapiņu uz bibliotēku un noliku bibliotekārei uz galda, un uzreiz gāju prom. Viņa sauca pakaļ - es atvainojos, es atvainojos. Es neko neatbildēju. Domāju, ka viss kārtībā. Tas galu galā ir sīkums, nav, ko justies tik ļoti vainīgam. Bet es atvainojos arī savā galvā.
8. augusts
Šodien sapratu, ka es nemaz tik daudz nemeloju. Arī tad, kad vēl runāju ar visiem. Ar mani vispār nenotiek nekas tāds, ka man baigi vajadzētu melot. Tiem, kam dzīvē ir vairāk notikumu, ir arī lielāks apjukums no patiesības. Un cilvēki jau pārsvarā melo tāpēc, ka viņiem kaut kas nepatīk patiesībā. Viņi grib savādāk, un tad viņi tā saka. Es no televizora zinu, ka ik pa laikam kāds ir pateicis tā, kā nav (tur vēl ir arī liela nauda), bet man naudu neviens nedod, jo es ēdu mājās. Man liekas, ka tie, kas ēd mājās, mazāk melo. Kāds mani noteikti gribēs apgāzt.
9. augusts
Šodien aizsapņojos un gandrīz iegāju aizliegtajā teritorijā. no centra puses drīkst līdz Darba ielas Robežas ir tādas - gājēju tunelimno
Lauktehnikas , autoostas puses līdz veikalam «Rika», no puses līdz frizētavai, kur griež Henrija sieva, un no katlumājas puses līdz katlumājai. Viena puse man gandrīz atkrīt. Es it kā varētu iet tuvāk par katlumāju, bet es nevaru izdomāt citu robežu. Tāpēc pilsētas kreisā puse, ja skatās virzienā uz Lauktehniku, man galīgi atkrīt. Esmu zaudējis milzīgas teritorijas, ņemot vērā, ka nekur ārpus pilsētas vispār nekad neeju. Uz klīniku mani veda ar vešanu. Un tas nav te. Un man nepatīk, ja es neesmu te. Es esmu te, un es gribu būt te. Un tas nav daudz prasīts. Un zaudēt savas teritorijas esmu gatavs tikai mīlestības vārdā. Un šis ir tas vārds.
10. augusts
Šodien ļoti domāju par meliem. Gribēju uztaisīt savu melu sarakstu, bet apjuku. Ne tāpēc, ka tas būtu garš, bet tāpēc, ka es bieži nevaru saprast, vai esmu melojis vai nē. Un tad es nonācu pie slēdziena, ka nevajag teikt «es nekad nemeloju» vai «es nekad neesmu melojis». Vai «es turpmāk nemelošu» vai «es tev nemeloju un nemelošu». Man liekas, ka biežāk vajag domāt par to, kas notiek tagad. Ka melot nevajag tikai tagad. Reizēm ar visu nevar tikt galā, bet tad taču var arī neko neteikt. Es tagad nemeloju.
11. augusts
Mācītājs izlasīja un jautāja, vai man neesot grūti tik daudz domāt, un, ja es tiešām negribu rakstīt, varu to nedarīt. Es neko neteicu, jo man likās, ka viss ir vairāk vai mazāk kārtībā. Vēl viņš beidzot ieinteresējas par skaisto meiteni. Bet arī tur es viņam nevarēju palīdzēt. Zinu tikai, ka viņa ir visskaistākais pasaulē, un adresi. Un tad viņš teica, ka varam noslēgt melu tēmu, ka viņš jau man vispār ticot. Gribējis tikai, lai es pats uz to paskatos. Un man atkal nebija, ko teikt. Un vēl viņš teica, ka es tagad pats varu izdomāt nedēļas vārdus bez jebkādas apspriedes vai ierosinājumiem. Un, ja es nevēlos, varu viņam neko nerādīt, bet man tomēr esot pie viņa jānāk kaut vai vienkārši papļāpāt par dzīvi. Un es nevarēju neko pateikt. Jo nekā tāda nemaz nebija, un es izgāju ārā. Un ārā bija labs laiks, un es labā noskaņā gāju mājās.
6. nedēļa « TAGAD »
12. augusts
Sēžu Jaunajā ielā 5 pie A. Mucenieka mājas uz soliņa un rakstu. Tagad ņemu līdzi savus pierakstus visur, kur eju. Vismaz šonedēļ. Un vēl es ņemu līdzi telefongrāmatu. Tā man vairs nav bīstama. Viss uzsprāga jau pirms divām nedēļām. Tagad ir nepārkāpjamās robežas, aizliegtā teritorija un es. Un es sēžu aptuveni 20 m no aizliegtās teritorijas. Neesmu no bailīgajiem. Telefongrāmata ne tikai vairs nav bīstama, bet ir pat kļuvusi smieklīga. Tur taču ir tādas ielas, kas nav. Piemēram - Revolūcijas iela. Tagad tā ir Darba iela. Krietni mierīgāk izklausās. Bet ne man. Man tā joprojām drīzāk ir Revolūcijas iela. Ir arī Ļeņina iela, kas tagad ir Brīvības iela. Pa to gan es varu mierīgi pārvietoties. Un agrāk bija arī Nākotnes iela. Tā ir pašā pilsētas nomalē, un viens tās gals izved ārā uz mēbeļu fabriku, kas tā saucās. Šķiet, ka man mājās ir vairākas mēbeles no «Nākotnes»>. Daudziem šīs pilsētas iedzīvotājiem ir tādas mēbeles. Tās ražoja lielā vairumā, un tad varēja dabūt par mazāku naudu (jo mēs jau tepat vien esam). Domāju, ka tā mēbeļu fabrika vairs nestrādā, jo es neesmu dzirdējis. Bet es nevaru būt drošs. Bet es arī tur īsti nevaru aiziet, jo tas ir ārpus. Bet es tomēr varu aiziet pa bijušo Nākotnes ielu līdz pilsētas beipaskatīties uz to pusi. Tagad to ielu sauc Neimaņu iela.
gām un
Tagad esmu pie pilsētas robežzīmes. Kur agrāk beidzās Nākotnes iela, tagad beidzas Neimaņu iela, tā es saprotu. Un pa labi, tas sanāk vēl pilsētas teritorijā, iekšā ved ceļš. Un tur ir izlikta māju nosaukuma zīme «Neimaņi». Es nezinu, vai agrāk tās mājas sauca «Nākotne». Diez vai. Fabrika bija «Nākotne». Nevajadzētu būt divām nākotnēm. Es paiešos uz «Neimaņu»> māju pusi.
ogu Pie mājas bija dārziņš. Tur bija dārzeņi un augļu koki, un krūmi. Un tikai vēlāk es pamanīju mazu tantiņu, kas kaut ko darīja zemē. Es aizdomājos par to, kas notiek tagad, un nepamanīju, ka mazā tantiņa uz mani skatās. Kad es to pamanīju, viņa man uzsauca – jūs kaut ko meklējat, jaunais cilvēk? Bet es neko nemeklēju un gāju prom. Dīvaini likās, ka viņas sauciens bija ļoti skalš. Tik mazai tantiņai. Mājās uzdāvināju mammai mazu, sarkanu rozīti, ko netīšām nolauzu pie «Neimaņu» mājas žoga, kad steidzos prom. Mammai šodien vārdadiena. Bet tagad ir vakars. Dīvainas dienas vakars. No prāta neiziet mazā Neimaņu tantiņa un viņas jautājums - jūs kaut ko meklējat, jaunais cilvēk?
13. augusts
Kad ēdām brokastis, pajautāju mammai, vai fabrika «Nākotne»> vēl ražo mēbeles. Un viņa atbildēja, ka fabrika jau kādus 30 gadus ir ciet. Un es prasīju, kas tur ir tagad, bet viņa nezināja. Droši vien nekas - viņa teica. Un tad es jautāju par mūsu mājas mēbelēm, un mamma teica, ka tās ir no «Nākotnes». Un tad es prasīju par Neimaņu mājām un viņa prasīja, kāpēc es to jautāju, un es apklusu. Tagad es atkal esmu uz Jaunās ielas 5 soliņa un šo rakstu. Pie manis loti grib tikt suns, bet viņš ir pie ķēdes. Viņš ir diezgan liels un visu laiku rej, un skatās uz mani, un skrien, bet nekur tālāk līdz šim nav ticis. Es nolaužu gabalu pusdienu maizes un aiznesīšu viņam.
Kad es glaudīju suni, kamēr viņš ēda manu maizi, man no loga teica - ej prom, tas suns ir nikns. Un es gāju prom. Nikni suņi var iekost.
14. augusts
Iedomājos izmērīt, cik daudz laika vajag, lai apietu apkārt zaudētajai teritorijai. Cik mana pilsēta ir man kļuvusi mazāka. Es aizgāju līdz Lauktehnikai, kas ir kādi 3 km no manām mājām, un sāku mērīt. Aizgāju līdz katlumājai, tas prasīja 20 min. Tad pagriezos, tiku līdz Jaunajai ielai un gāju līdz autoostai - tas bija aptuveni 15 min. No autoostas līdz Henrija sievas frizētavai ir aptuveni 7 min, bet no Henrija sievas frizētavas līdz ceļam, kas savieno katlumāju ar Lauktehniku, ir mazliet virs 5 min. Lai apietu apkārt teritorijai, man vajag aptuveni 47 minūtes. Ja padomā, tas ir pavisam jauns apgabals. Iepriekš kaut kā tāda manā pilsētā nebija. Es neko par to nezināju līdz 31. jūlijam. Tagad es to zinu.
Mamma ir runājusi ar mācītāju. Tas ir skaidrs. Viņa man prasa - kas tā par meiteni. Es saku taisnību, ka es nezinu. Bet viņa neliekas mierā un grib uzzināt vairāk. Bet vairāk jau nekā nav, es mammai godīgi saku. Es neko nezinu. Bet vispār tāda meitene ir? - mamma neliekas mierā kā jau mamma. Vispār tāda meitene ir - es saku. Vispār tāda meitene ir - saku es.
Pirms gulētiešanas uzrakstu mācītājam zīmīti, ko rīt ar pirmajiem gaiļiem viņš saņems. Man ne visai patīk, ka viņš runā riņķī apkārt manas lietas. Tas neveicina uzticēšanos - teica žurnāliste vienreiz. Zīmīte ir šāda: «Mīļo mācītāj. Es Jums esmu pateicīgs par visu, ko Jūs manā labā darāt, un nešaubos, ka tas ir ļoti daudz. Bet Jūs nedrīkstat izpaust mūsu sarunas manai mammai. Viņa var satraukties, un tam nevajadzētu notikt uz mana rēķina. Zinu, ka Jūs tā vairs nedarīsit. Bet, ja tomēr - es aiziešu uz Jūsu veco māju un visus Jūsu bijušos kaimiņus ielūgšu uz Jūsu vārdadienu 10. oktobrī. Kā Jums tas patīk, Arvid? Oskars.>>
15. augusts
Par sevi ir jāmāk pastāvēt, pat ja tu esi tāds milzīgs lamzaks kā es ar bojātiem nerviem. Aiznesu zīmīti uz baznīcas pastkastīti, un tagad ar mammu ēdam brokastis, un es paralēli rakstu šo teikumu. Mamma prasa - kur es tik agri biju izgājis? Es saku - uz baznīcu. Viņa saka - bet baznīca taču ciet tik agri. Baznīca ciet - saku es. Ko tad tu tur darīji? - mamma ir aizdomīga. Es nosūtīju mācītājam zīmīti. Kādu zīmīti? Viņa zīmīti - un es apklustu.
Biju aizgājis līdz Neimaņiem. Tantiņa dārzā bija galīgi saliekusies. Es gaidīju, lai viņa mani neredz. Kad viņa iegāja mājā un ilgāku laiku neiznāca, es nospriedu, ka ir laiks, un skrēju, cik vien var. Kad tiku līdz viņas vietai, kur bija iedurts kaplis, es uz tā uzspraudu zīmīti. Tur ir rakstīts - «Es kaut ko meklēju. Vai Jūs man palīdzēsit? Oskars.>> Un es skrēju prom. Es turpināju skriet vēl labu gabalu aiz Neimaņiem. Tad es skrēju, ko nagi nes, atpakaļ pa visu bijušo Nākotnes ielu, šķērsoju Brīvības ielu, skrēju lejā pa Lielo ielu, kas turpinājās tālāk augšā, un, kad nokļuvu līdz savai ielai, es apstājos un ilgi elpoju. Tie ir kādi trīs kilometri tādam milzīgam lamzakam ar bojātiem nerviem kā es. Man vajag kaut ko atrast. Es vēl nezinu - ko. Bet varbūt Neimaņu tantiņa zina. Kas to lai zina.
16. augusts 
Nevaru sagaidīt brokastu beigas. Mamma interesējas, vai es iešu pie meitenes, un es atbildēju - gaidi ar maisu. Tā kādreiz teica klasē. Paēdu un ātrā gaitā devos uz Neimaņiem. Pa ceļam mani apstādināja Astra un jautāja, kad viņai vārdadiena, un es pat neapstājos, lai atbildētu - tagad. Pie Neimaņiem vēl bija diezgan agrs rīts, kaut gan es zinu, ka veci un tad jau cilvēki ceļas agri. Mana mamma ceļas ap 6:00, nav ilgi jāgaida, kad ceļos arī es. Tagad varētu būt pēc 8:00, bet Neimane vēl nav dārzā. Kaplis ir tur, kur vakar iedurts. Ceru, ka viņa neiegāja istabā nomirt. Tad mani varētu vainot policija. Bet zīmīte, ko rūpīgi uzspraudu uz kapļa kāta, tur vairs nav. Kāds to ir paņēmis. Turpināšu tupēt aiz rožu krūma vēl kādu laiciņu.
Tagad ir vakars un es esmu mājās. Notika tā. Es turpināju tupēt aiz krūma vēl kādu pusotru vai divas stundiņas. Nezinu. Pulksteņa man nav, un klīnikā teica, ka man noteikti nevajag, jo tad es vēl sākšu darīt nezin ko. Lai labāk mazākā mērvienība man ir diena. Es tupēju, un tad viņa iznāca. Viņa apskatījās apkārt, piegāja pie kapļa, uzsprauda lapiņu un vēlreiz paskatījās apkārt. Tad viņa aizgāja līdz lievenim, kas ir pie mājām, un apsēdās. Viņa apsēdās, izvilka mazu paciņu no kabatas, no paciņas izvilka cigareti un aizsmēķēja. Kad cigarete beidzās, viņa iegāja mājā. Un es sapratu, ka tik ātri vairs neiznāks un ir pienācis laiks. Un es atkal skrēju. Norāvu lapiņu, pat nepaskatījos, kas tajā rakstīts, bet skrēju uz mājām. Šoreiz neapstājos līdz pat savām durvīm. Tur gan es paelpoju, sakoncentrējos un iegāju iekšā.
Tagad es sēžu vakarā pie zīmītes, un tur ir rakstīts: «Gribi kaut ko zināt? Tu man izbradāji kabačus, Oskar. Janina.» 
Un es esmu šausmās. Nākamtrešdien ir Janīnas un Lindas. Un es noteikti tur būšu, es domāju. Un vēl es domāju - es pirmo reizi redzu, ka tik vecs cilvēks smēķē. Viņai ir vismaz 100 gadi.
17. augusts
Pie autoostas atradu naudu. Diezgan daudz, ņemot vērā, ka varēju vispār neatrast. Parasti es neatrodu naudu. Vienreiz atradu augstākais 2 eur. Šoreiz tie ir 50 eur gabalā. Nauda nebija makā, bet iesprūdusi starp trotuāra betoniņiem, ja tā var teikt, un plivinājās vējā, kas šodien ir. Es nevaru zināt, kam tā pieder, tāpēc paņēmu. Es noteikti pajautāšu mācītājam, vai drīkstu to paturēt. Man citreiz var gadīties izdevumi. Es gan vēl apsēžos uz autoostas soliņa un gaidu - varbūt kāds atnāks un meklēs. Bet pēc divām stundām man apnīk un es nospriežu, ka tas cilvēks, kas pazaudēja naudu, ir aizbraucis prom ar autobusu. Mamma vienreiz pazaudēja manu slimības pabalstu un ļoti raudāja, jo tas ir 137 eur. Bet tad viņa to atrada aiz oderes un tā sapriecājās, ka mēs aizskrējām uz <<Stūrīti» tūlīt. Es nevarētu teikt, ka ļoti priecājos par 50 eur. Droši vien tāpēc, ka es tos tikai atradu, nevis pazaudēju un atradu. Bet pašā vakarā man ienāk prātā doma, ka es varētu nodarboties ar naudas meklēšanu. Nekad agrāk es par to nebiju iedomājies. Bet var taču gadities tā, ka, ja speciāli meklē, tad arī ir lielāka iespēja atrast? Man būt. Pārbaudīšu.
liekas, ka tā vajadzētu
18. augusts
Mācītājs teica, ka man vajadzētu salabot Neimantantes kabaču dobi, bet 50 eur es varu paturēt, ja nu galīgi negribu atdot mammai, kas mani tomēr uztur. Es teicu, ka mamma saņem pabalstu par mani 137 eur un vēl labdarības paciņas. Bet, ja es atradīšu vēl 50 eur, es noteikti tos atdošu viņai. Un vēl es teicu, ka es esmu pieaudzis vīrietis un tad ir labi, ja kabatā ir nauda. Bet mācītājs man, mazliet bažīgi smaidot, ieteica pārlasīt nodaļu par meliem un piemiedza ar aci. Viņš diezgan priecājās, ka es esmu sācis vairāk runāt un meklēt saskarsmi. Un es tā īsti nesapratu, ko viņš domā ar saskarsmi. Bet viņš paskaidroja, ka Neimantante esot kā piemērs tam. Es nezinu, varbūt tā arī ir. Tad mēs atvadījāmies, bet man bija tik labs garastāvoklis, ka es durvīs pagriezos un pajautāju, vai viņš svin vārdadienas. Un piemiedzu ar aci. Bet, tā kā es neprotu miegt ar vienu, sanāca ar abām.
7. nedēļa « DRAUGS »
19. augusts
Melānija ir skaists vārds, un Imanta arī ir skaists vārds. Un ir viņu diena. Bet es domāju par draudzību. Saskarsme. Kāpēc man šis vārds tik ļoti likās interesants? Es to biju vairākkārt dzirdējis klīnikā un tāpēc negribēju lietot. Visu, kas nāk no klīnikas, man negribas. Es tur esmu prom. Tur dod zāles un vispār slikti baro. Un tur ir slikti cilvēki. Viņi zog mantas, ja tev ir. Bet, ja tev nav, viņi tevi necieš ne acu galā, jo nevar apzagt, un tad ir pat vēl sliktāk. Man ir paveicies, ka esmu milzīga auguma. Mani tikai apsaukā. Bet aiztikt baidās. Bet, kad es tur biju divas nedēļas, man pēc tam parādījās draugs. Viņu ieveda iekšā, un manā palātā viņš gulēja. Kad viņu pielika pie sistēmas, jo viņam bija ļoti slikti, uzreiz pēc māsiņas palātā ieskrēja divi slimie no pretējās palātas un pārbaudīja guļošā mantas. Un paņēma telefonu. Vēlāk viņš meklēja savu telefonu un prasīja. Bet es neatbildēju. Bet es aizgāju uz pretējo palātu pie tiem slimajiem. Viņi abi sēdēja kopā vienā gultā un tieši skatījās to telefonu. Un es, tā kā nerunāju, vienkārši pastiepu plaukstu, lai viņi man atdod. Bet viņi to nedarīja, un es aizgāju prom, bet pēc tam darīju tā vēl. Tikmēr mans palātas draugs skraidīja pie māsiņām un sūdzējās, ka viņam pazudis telefons, līdz viņu atkal pielika pie sistēmas, lai taču nomierinās. Sākumā tie slimie smējās par mani, ka es tā daru, bet tad es vienreiz ar roku ļoti stipri iesitu pa naktsgaldiņu un viņam izkrita durvis. Tas laikam bija iespaidīgi. Jo viņi uzreiz atdeva telefonu. Tas bija 3 dienas pēc tam, kad viņi to nozaga. Un es aizgāju uz palātu un sniedzu to palātas draugam. Viņš paņēma telefonu, neko neteica, bet aizgāja prom. Bet pēc nedaudz minūtēm ienāca viņš un māsiņas, un viņš norādīja uz mani, un mani pielika pie sistēmas uz ilgāku laiku.
20. augusts
Esmu nolēmis rīt ļoti agri aizlavīties pie Neimantantes un izlabot sadarīto kabaču dobēs. Tā būs mana dāvana viņas vārdadienā. Vismaz tā to varētu uztvert. Es to darīšu ar pirmajiem gailiem, kamēr visi guļ. Mazā gaismiņā. Citu dāvanu man nebūs. 50 eur man visu laiku ir kabatā nebaltai dienai. Arī mammai pateicu par naudu un vēl pateicu, ka viņa to var dabūt jebkurā brīdī, ja pār galvām savelkas negaisa mākoņi, kā viņa pati mēdz teikt. Un viņa saprata.
Esmu pamanījis, ka, kopš parādījusies aizliegtā teritorija, es visu laiku gar to slapstos. Es to daru pārsvarā. Un vēl es daudz lielāku vērību pievēršu mazām, sarkanām mašīnām. Izskatās, ka es pats meklēju nepatikšanas. Un tāpēc man ir nepieciešams draugs. Lai to visu varētu pastāstīt. Lai es dzirdētu, kā tas izklausās. Un varbūt kaut ko sadzirdētu.
Mammai nevaru teikt, jo viņa var satraukties. Bet mācītājam es pēc tās vienas reizes ne līdz galam gribu uzticēties. Lai jau viņš paliek mans draugs, un tā arī ir, bet ir dažas lietas, ko gribu pastāstīt citam draugam. Un cits draugs man būs Neimantante.
21. augusts
Esmu aiz rožu krūma pie «Neimaņiem». Sāk parādīties gaisma. Ir ļoti, ļoti agrs. Es redzu kapli, ar ko man varētu nākties strādāt. Un es paskatīšos vēl. Īsti nezinu, kā izskatās kabaču stādi, bet gan jau es redzēšu, kas tur ir sabradāts. Rakstu šo tāpēc, ka nevar zināt, kas ar mani notiks. 100 gadīga tantiņa, kas smēķē un uz kapļa atstāj zīmītes gigantam ar slimiem nerviem, var izrādīties ļoti ciets rieksts. Varbūt es būšu miris. Tādā gadījumā es gribu, lai viņa zina, ka Janīna ir lielisks vārds. Un arī Linda ir vienkārši brīnišķīgs vārds. Un tieši pašlaik aust viņu vārdadiena.
22. augusts
Vakar gāja raibi. Es pat nevarēju to visu uzrakstīt un arī šodien neesmu par to drošs. Bet esmu drošs par to, ka man ir jauns draugs. Un viņu sauc Janīna Neimane. Un viņai ir tikai 95 gadi, nevis 100.
Viss bija tā. Kad nokļuvu pie kabaču dobes, ko sapratu pēc atstātajām savām pēdām, es tvēros pie kapļa. Likās, ka es ātri tikšu galā, atstāšu zīmīti ar apsveikumu vārdadienā un piedāvājumu draudzēties ar zīmītēm vai vienkārši. Taču tā nenotika. Sāku kasīt zemi ar kapli apkārt cietušajiem stā diem, no kuriem viens izskatījās smagi. Nolēmu cietušo apskatīt kārtīgi - ja tas izrādītos beigts, man taču ir nauda kabatā un tirgū noteikti var nopirkt ko līdzīgu. Bet man lajkam ir kaut kas ar uzmanību. Kad es pievēršos vienai lietai, es pilnībā pazaudēju apkārtni. Arī šoreiz. Es tik ļoti biju pieliecies, ka pat nemanīju, ka Janīna stāv man aiz muguras savā vārdadienā. Pagriezos un ieraudzīju viņu tikai pēc tam, kad viņa neiedomājamā skaļumā kā rokenrols man teica - gaidu tevi ķēķī, ja tu kaut ko man saki, man ir slikta dzirde, nevis vienalga. Un es tikai pagriezos, un man no pārsteiguma viss sajaucās, jo es pirmo reizi pa ilgiem laikiem pilnīgi svešam cilvēkam teicu vārdus, kas nebija datums vai vārdadienas. Bet man tas bija jāsaka, jo Janīna gluži vienkārši tā izskatās, ka viņai kaut ko gribot negribot ir jāsaka. Turklāt es biju viņas īpašumā un izbradājis kabaču stādus. Bet vienīgais, ko varēju dabūt pār lūpām, bija - tātad jūs esat veca tantiņa. Un tad viņa pagriezās un iegāja mājā. Un tad es iespraudu kapli, kur nākas, un iegāju mājā. No ārpuses
māja izskatās pavisam vienkārša un pat slikti. Bet iekšpusē ir pavisam cits skats. Nevarētu teikt, ka viss ir ļoti tīrs un skaists, bet tas, kas tur atrodas, ir labi kopts un uzturēts. Un tas viss gluži neticami nomierina. Es uzreiz kļuvu mierīgs. Pie sienas tikšķēja vecs pulkstenis, un nekādas citas skaņas tur nebija. Tikai vecs pulkstenis, kas tomēr tikšķēja, bet Janīna Neimane to nedzirdēja.
Uz apaļa, veca galda bija tamborēta sedziņa, un uz sedziņas kūpēja divas kafijas tasītes. Pa vidu galdam vāzē bija rozītes no krūma pie vārtiem un blakus pudele ar uzrakstu <<Freiburg vodka» un vēl blakus divas glāzītes. Aiz galda sēdēja vecā Janīna, skatījās uz mani, ik pa laikam noglāstīja savas ūsas, kas neiedomājamā vairumā spraucās virs lūpas, un pilnā kaklā auroja – šai ķēķī ir daudz kas noticis, bet vemts te nav kopš 1954. gada, to liec aiz auss un apsēdies, jo man ir vārdadiena, apsveikumu nedzirdēšu, pat nepūlies. Un es apsēdos, un mēs nekavējoties iedzērām.
23. augusts
Mamma vakar visu dienu bija dusmīga, jo es aizvakar ierados mājās reibumā. Es tā nebiju darījis kopš pamatskolas laikiem vienreiz. Mums bija nopietna saruna, bet es to maz atceros. Vakar bija slikti, bet šodien atkal ir labi. Un es domāju nedaudz pastrādāt savā jaunajā meklēšanas profesijā. Un varbūt pēc tam aiziešu pie Janīnas atvainoties, jo es tomēr pievēmu virtuvi šogad.
Pilsētā atradu ļoti maz naudas. Pie centra benzīntanka 0.05 eur, bet autoostā atkal 0.10 eur. Tad vēl divas matu
sprādzes (katru savā vietā un krāsā) un spīdīgu metāla zivtiņu, kas nav no zelta, bet, ja ir no sudraba, tas ir veiksmigākais atradums šodien.
Aizgāju pie dienās atnākšu vēl, bet
Janīnas un neklauvēju, jo nav jēgas. Viņa bija iekšā un darbojās ap katlu. Kādu laiku stāvēju, kamēr viņa savās darba darīšanās pagriezās un mani ieraudzīja. Ha, lamzaks klāt – viņa kliedza, bet tas izklausījās diezgan priecīgi. Un viņa uzreiz nolika divas glāzītes un jau tvērās pie «Freiburg vodka», bet es purināju galvu. Un viņa nekavējoties iedzēra viena. Tu nu gan vari vārīties, kad iedzer - viņa kliedza katlā, par kuru atkal jau bija noliekusies - ļoti žēl, ka es tik slikti dzirdu, ka gandrīz neko nedzirdu. Un tad es viņai pajautāju, par ko es esmu runājis, ja nu gadījumā kas. Un viņa teica, ka pavisam noteikti dzirdējusi, ka runa ir par kakao un tītariem. Bet, kamēr viņa aizgājusi pēc dzirdes aparāta, ko gandrīz nekad nelieto, jo neviens ar viņu nerunā un aparāts mēdz sist ar elektrību, es jau esot pievēmis virtuvi un atvadījies, un devies prom, Es teicu, ka es atvainojos. Bet viņa neko negribēja dzirdēt un teica, lai es labāk salaboju žogu. Un es salaboju žogu, pie kura pats, izrādās, biju vainīgs. Un tad es Neimanei palūdzu, vai varu pie viņas glabāt savas atrastās mantas, un viņa no citas istabas ķēķī ienesa tukšu koferi un kliedza, ka tas tagad ir mans, ja jau nu tiešām tik tālu ir nonācis. Es ieliku atrastās mantas koferi un teicu, ka tuvākajās Janina to nedzirdēja. Toties iedzēra gan labprāt, un viņas ūsas atplauka smaidā.
24. augusts
Bērtulis, Boleslavs. Man izklausās, ka viņi varētu būt ļoti labi draugi. Reiz Bērtulis aizgāja pie Boļeslava. Nāc iekšā, Bērtuli, Boleslavs teica. Labi – atbildēja Bērtulis un iegāja pie Boleslava. Man šodien ir vārdadiena - priecājās Boleslavs Bērtuļa acu priekšā. Bet arī man ir vārdadiena - ne mazāk priecīgs bija Bērtulis. Un abi nekavējoties iedzēra. Kad pamodās Bērtulis, Boļeslavs vēl gulēja. Boleslav, Boleslav - uztraukts savu draugu modināja Bērtulis. Kā mani sauc? Boļeslavs, kas nupat bija pamodies, nevarēja saprast. Es arī nezinu, kā mani sauc - nedaudz uztraucās Bērtulis. Bet nav arī liela bēda - teica Bērtulis Boleslavam vai Boleslavs Bērtulim, jo mēs taču esam draugi. Jā, mēs esam ļoti labi draugi, un mēs zinām, kā mūs sauc.
25. augusts
Šodien Arvīds kļuva ļoti nopietns. Viņš teica, ka man jau nu galīgi nevajadzētu dzert alkoholu. Es atbildēju, ka nemaz tik bieži nedzeru. Pirmspēdējo reizi dzēru 9. klases izlaidumā, kas bija pirms daudziem gadiem, un tad pa Janinām, kas ir mana drauga vārdadiena. Un tad es prasīju, vai viņš gadījumā nedzer maķenīt biežāk. Bet viņš kļuva vēl nopietnāks un teica, ka viņš nedzīvo pie mammas un nesaņem slimošanas pabalstu un lai es pats padomāju, jo esmu pieaudzis cilvēks. Un es padomāju - jā, esmu pieaudzis cilvēks. Man kabatā turas nauda, man ir draugs, man ir mīlestība un mamma. Man ir dzīvoklis un darbs. Un tas, ka es iedzeru vienreiz pa divdesmit gadiem, jau nu galīgi nav nekas tāds. Un es, diezgan apmierināts ar sevi, izgāju no mācītāja kabineta.
8. nedēļa «NOMODS »

26. augusts
Šonedēļ izdomāju palikt nomodā, cik ilgi vien iespējams. Tas būs eksperiments. Es atcerējos, ka bērnībā, kad bija Jaungada svinības, man bija ļoti svarīgi izturēt līdz rītam. Tā bija vienīgā reize gadā, kad mamma ļāva neiet gulēt. Tas bija ļoti svarīgi. Bet es vienmēr pamodos apsegts.
Šodien darbā atradu divreiz pa piecdesmit centiem un kopā esmu nopelnījis eiro un piecpadsmit centus, kas glabājas pie Neimantantes. Plus vēl tā (varbūt) sudraba (varbūt metāla) zivtiņa. Nav slikti, ņemot vērā, ka man vēl ir 50 eur uzkrājums. Šodien vēl atradu pildspalvu, kas labi, jo manai drīz varētu beigties tinte. Un Lauktehnikā atradu autovadītāja apliecību. Turklāt es zinu to šoferi. Viņš strādā par taksometra vadītāju un pulcējas pie autoostas. Es tur aizgāju, un viņš sēdēja savā auto. Un es piegāju pie loga un parādīju viņam apliecību. Viņš ļoti ātri attaisīja logu un to paņēma. Varēja redzēt, ka viņš priecājas. Es gāju prom, bet viņš mani sauca - eu, eu. Es tik gāju, bet pēc brīža viņš mani panāca ar mašīnu un pa logu iedeva 10 eur, un prasija, kur es atradu. Bet es gāju tālāk.
Tagad ir nakts un es negulu. Man nāk miegs, bet es eksperimentēju. Galīgi nav, ko darīt. Bet eksperimenti, cik es zinu, mēdz būt garlaicīgi. Bet ko gan es zinu...

27. augusts
Ir agrs rīts, un es neesmu gulējis visu nakti. Ir liels nogurums, kaut gan es neko tādu neesmu darījis. Vienkārši negulējis. Viss šķiet lēns. Es nevaru sagaidīt brokastis. Mamma ir pamodusies.
Paēdu brokastis un izgāju pastaigāties. Apsēdos uz Jaunās ielas 5 soliņa un pēc laika iesnaudos. Mani pamodināja niknais suns, jo ošņājās gar somu, kur man ir maizītes, pieraksti un telefongrāmata. Es viņam viegli uzšāvu pa degunu, un viņš aizskrēja tālāk. Zem kakla viņam karājās pārtrūkusi ķēde. Viņš beidzot bija ticis tālāk par to.
28. augusts
Naktī atkal nāca miegs un es sapratu, ka aizmigšu, ja neiziešu ārā. Tā nu es pastaigājos siltā vasaras beigu naktī. Neredz nevienu cilvēku. Pilnīgi tukša pilsēta, un luksoforos midžinās oranžā gaisma. Nav nevienas mašīnas. Un tad es pēkšņi saprotu, ka naktī ir pavisam citi noteikumi. Visi gul, un notiek kaut kas pilnīgi savādāk. Viss ir otrādi. Nakts ir otrādi dienai. Un tad man iešaujas prātā, ka naktī arī nav nekādu aizliegto teritoriju. Robežas pārkāpj naktī. Un es aizeju uz Darba 10 un sēžu bērnu laukumiņā. Es sēžu uz slidkalniņa, jo soliņš bija netīrs. Precīzāk sakot, es sēžu uz slidkalniņa jumta, jo zem tā es nesalīdu. Esmu pārāk pieaudzis. Tā nu es tagad sēžu un rakstu, un skatos uz tumšajiem logiem Darba 10. Divi logi gan ir gaiši. Bet tad viens nodziest. Un es skatos uz vienīgo logu. Es sēžu uz slidkalniņa jumta un skatos uz vienīgo gaišo logu. Un tā ir revolūcija.
Biju mājās vēl, pirms mamma pamodās. Protams, es varētu iet naktīs staigāt arī kā normāls cilvēks, bet tad viņa uztrauktos. Mēs paēdam brokastis, un viņa runā par šo un to, bet es maz spēju saprast. Man prāts kaut kur aizplūst. Bet tas ir pat tā diezgan patīkami. Un, kaut gan esmu staigājis visu nakti, es atkal izeju ārā. Un man tik ļoti traucē cilvēku kustēšanās, ka es sāku domāt – man vajadzētu pastaigāties tikai naktīs un pa dienām gulēt. Bet ne šonedēļ. Šonedēļ es negulu.
Nu re. Atliek tikai uzrakstīt, ka es neguļu, un mani autoostā pamodina pašvaldības policija. Biju aizmidzis uz soliņa. Varbūt viņi domāja, ka esmu piedzēries. Bet es jau dzeru ļoti reti. Viņi gribēja zināt, kur es dzīvoju, bet man likās, ka tā nav viņu darīšana, tāpēc gāju prom. Bet viņi mani panāca un saķēra aiz rokām. Tie bija divi vīrieši. Man tas nepatika, un es atbrīvojos no viņu tvēriena un gāju tālāk. Bet viņi vēlreiz mani panāca un nu jau uzvedās dusmīgāk. Kliedza uz mani gandrīz skaļāk par Janīnu Neimani, bet man bija grūti uztvert, jo es neesmu gulējis kādas 60 stundas. Lauza man rokas, kā to dara skolnieki, un lika priekšā kāju. Bet paši paklupa, un es pat mazliet sāku skriet. Kad tiku aiz Valdemāra ielas 10 stūra, iegāju suņu piederumu veikalā. Pēc mirkļa garām pabrauca viņu auto. Un es aizgāju pusi. Tur viņi nebija. Un es aizgāju mājās un rākas stundas. Mans eksperiments izgāzās. Tā jau ar tiem eksperimentiem gadās. Bet ko gan es zinu. uz otru nogulēju vai
29. augusts
Sapni redzēju skaisto meiteni un pēc tam pamodos, un izgāju ārā, un redzēju viņu īstenībā, bet tagad nezinu, vai esmu pamodies vai sapņoju. Paprasīju mammai, bet viņa laikam vēl ir dusmīga, jo teica, ka dzert vajag mazāk. Un es aizgāju gulēt, bet, kad pamodos, ieraudzīju, ka esmu uzrakstījis 29. augustu. Kaut gan es nezinu, vai ir 29. augusts. Pirmo reizi, kopš zinu kalendāru, es nezinu datumu.
Pārbaudīju. Ir 29. augusts.
30. augusts
Ir 30. augusts. Vārdadienas - Alvis, Jolanta, Samanta. Esmu diezgan gulējis. Paēdīšu brokastis, aiziešu pameklēt naudu.
Aizgāju pie Janīnas, kas gulēja virtuves divsēžamajā dīvānā un kliedza, ka es neesmu bijis ciemos nedēļu. Viņas 56 tupelītes spīdēja no lakas. Viņa ir neiedomājami maza. Kur man pie vēdera beidzas kājas, viņai ir galva, ja tā ņem. Es bikli atvainojos, bet viņa negribēja ne dzirdēt un trieca mani prom, bet, kad es gāju, veikli panāca, iesita pa vēderu un lika apsēsties un dzert kafiju. Es diezgan skali teicu, ka turpmāk viņu apciemošu biežāk, bet man ir arī darba lietas un personīgā dzīve. Viņa uzmeta lūpu, un tas izskatījās smieklīgi, jo viņa bija noskuvusi ūsas. Tad es trīsreiz prasīju, ko viņa pa nedēļu sadarījusi, kamēr beidzot atbildēja, ka rušinājusies pa dārzu un mazliet ieķemmējusi Fraiburgeri. Bet tad viņai beigušies krājumi, un tagad man vajadzētu aiziet pakaļ, ja jau esam draugi. Un arī cigaretes būtu labi - sarkanās, vienalga, kādas. Es teicu, ka ne visai eju uz veikaliem, un viņa sāka rūkt. Tas bija dīvaini. Viņa rūca gluži kā dzīvnieks vai kaut kāds zvērs. Un tad es teicu, ka varu viņu aizvest, ja ir ritenis, vai aiznest, ja tāda nav. Un tas viņai jau sāka patikt, jo viņa beidza rūkt un teica, ka ir ķerra, kur varēs arī visu salikt. Un pēc neilga laika es jau stūmu Janīnu Neimani pa bijušo Nākotnes ielu uz pilsētas tuvākā veikala pusi.
Sanāca nedaudz slikti, jo nācās skriet, un tagad esmu saguris. Atpakaļceļā no veikala mūs panāca policija, un tie izrādījās gandrīz tie paši policisti jeb menti (tā viņus sauc Janīna), kas aizvakar. Tikai viena vīrieša vietā tagad bija cita sieviete. Mēs galīgi negribējām, ka mūs apcietina par vienkāršu snaušanu aizvakar uz soliņa vai braukšanu tačkā no veikala, tāpēc es metos skriet. Protams, ar visu kerru un Janīnu iekšā. Viņa no priekiem spiedza, kamēr es līkločiem, kurus viņu vedu pa visādiem pagalmiem un loti labi zinu. Mēs diezgan veikli apmulkojām mentus, un tad es aizvedu Neimani mājās. Pa ceļam viņa jau bija iztriekusi puspudeli Fraiburgera. Es noglabāju 11.15 eur koferi, un mēs atvadījāmies. Es pat izšāvu vienu uz ceļakāju, jo jutos patiešām saguris. Un tad es lavījos mājās pa nomali. Un tagad es esmu mājās ne čiku, ne grabu. es
31. augusts
Jau vakar nolēmu, ka šodien ārā nerādīšos. Lai tie menti nomierinās. Un ļoti labi, ka tādā dienā līst. Viss sakrīt.
1. septembris
Mācītājs galīgi nebija laimīgs. Viņš ļoti rūpīgi teica, ka mana degradācija norit ārkārtīgi strauji. Un es prasīju, kas īsti ir degradācija, un viņš paskaidroja. Es gan mēģināju iebilst, ka saistībā ar mentiem tā ir tīrākā nejaušība un vienkārša nesaprašanās. Bet tad viņš man jautāja - kāpēc es izvēlos teikt menti, nevis policija? Un es atbildēju, ka pirmkārt man likās smieklīgi, ka Janina tā spiedz, un otrkārt (un te es precīzi citēju Neimani): «Ja tu piepisies pilnīgi nevainigiem cilvēkiem, no kuriem viens ir vecs, kurls un tačka, bet otrs slims ar nerviem gigants, tad tu prosta esi sranijs ments, ne policists.» Un mācītājs nošūpoja galvu. Vēl viņš teica, ka nožēlo, ka sūtījis mani izlabot tantiņas kabaču dobi. Ka tantiņa izrādās radiniece sātanam. Un es teicu, ka viņai vispār nav radinieku un ir tikai viens draugs. Un tas esmu es. Un būs tā. Un te mēs sarunu noslēdzam.
9. nedēļa « ILGOŠANAS »
2. septembris
Man ļoti patīk šis vārds, ja tā padomā. Ilgošanās. Kaut kas notiek ilgi un mazliet skumji. Tas it kā ir labs vārds, jo izklausās, ka vēl ir cerība. Ilgošanās pavisam noteikti ir cerīga un vajadzīga. Domāju par Janīnu. Kā viņa gulēja ķēki uz divsēžamā dīvāna un ilgojās, ka es varētu atnākt ātrāk. Un tad no priekiem kļuva tik dusmīga, ka man gandrīz bija jābēg. Un es, piemēram, ilgojos satikt skaisto meiteni, bet, kad esmu viņu ieraudzījis, pēc iespējas ātrāk cenšos pazust. Tas nozīmē, ka man ilgoties ir svarīgāk par to, kas beigu beigās sanāk. Bet Janīnai tieši vajag, lai sanāk tas, pēc kā viņa ilgojas. Mēs ar Janīnu esam ļoti atšķirīgi. Ne tikai auguma ziņā. Viņa ir kā tankists. Bet es esmu izlūks. Un tāpēc mēs kopā esam laba komanda. Tuvākajās dienās gan pie viņas nerādīšos, jo mazliet vajag nomierināties. Arvīdam jau varbūt ir arī zināma taisnība, ka mēs kopā degradējamies. Viņa ļoti daudz dzer un ālējas, un ar tādu dzīvesveidu man ir bail, ka viņa var ilgi neizvilkt. Un, ja viņa vispār nomirs, es pēc viņas ilgošos. Un tā būs tāda ilgošanās, kur vairs neko nevarēs sagaidīt. Es būšu mūžīgais izlūks. Bet Janina Neimane ir tankists. Tas nu ir fakts.
Visi bērni šodien ir skolā. Vai jūs ilgojāties pēc skolas, bērni? Nē, mēs neilgojāmies pēc skolas, skolotāj. Mēs ilgojamies pēc vienmēr brīvlaika un mūžīga saldējuma. Jūsu atbilde ir nepareiza, skolēni, sēdieties, jūs paliksiet pēc stundām. Bet kas nāk pēc stundām? Pēc stundām nāk dienas, čabulīši.
3. septembris
Šodien radās ideja, no kuras savādāk nevarēju tikt vaļā kā aiziet uz kafejnīcu un pasēdēt pie kafijas. Tā ideja tāda arī bija - aiziet uz kafejnīcu un kaut ko apēst. Bet pašā kafejnīcā es izdomāju, ka negribu ēst, bet kafija gan noderētu. Un pie letes bija zīmīte «kafija», un man nevajadzēja lieki runāt. Tagad es sēžu pie loga un skatos pa logu. Es kafiju dzeršu ļoti ilgi. Tik ilgi neviens nekad te nebūs dzēris kafiju. Un tad mēs paskatīsimies, kas no tā sanāk.
Ir pagājusi stunda. Normāli cilvēki jau sen ir izdzēruši kafiju un paēduši, bet es esmu izdzēris tikai trīs mazas mutītes. Pārdevēja pienāca klāt un it kā nejauši paskatījās manā krūzītē. Tad aizgāja uz savu darbu. Man liekas, viņa sāka ilgoties, ka es varētu iet prom.
Ir pagājušas divas stundas, pārdevēja bija pienākusi divas reizes. Otrajā reizē viņa paskatījās arī manī. Bet es uz viņu neskatījos. Es skatījos ārā pa logu. Un bērni nāk mājās.
Ir sanākuši daudzi cilvēki un ēd pusdienas. Tie cilvēki ir no darbavietām. Pārdevēja pienāca pie manis un tā arī teica - es atvainojos, ir pusdienu pārtraukums, mums nav vietu, jūs te jau esat ilgi. Un es viņai neko neteicu, bet parādīju šīs nedēļas tematu. Un viņa teica – da labi. Un aizgāja uz virtuvi. Pulkstenis rāda, ka esmu te jau trīs ar pusi stundas.
Pārdevēja pienāca, un arī pavārs atnāca. Pārdevēja teica, ka man jāiet prom, bet pavārs teica – pietiks ākstīties. Es piecelos. Pavārs palika man līdz plecam, bet pārdevējas augums stiepās līdz manām krūtīm. Un tad es atkal apsēdos. Viņi vēl kādu brīdi mazliet apsaukājās un tad aizgāja uz virtuvi.
Pa logu redzu Uvi. Viņš iegriežas Jaunās ielas 5 pagalmā, kura otrs gals izved pie tuneļa uz Darba ielu. Viņi visdrīzāk dzīvo kopā. Es izdzeru pēdējo kafijas muti un iešu prom. Ir pagājušas piecas stundas. Bērni ir beiguši nākt mājās no skolas.
4. septembris
Šodien atradu ļoti daudz naudas. Pie bankomāta uz Lielās ielas bija nogāzies maks. Es paskatījos, ka tur ir vismaz vairāki simti vai pat tūkstoši. Neskaitīju. Un tur bija arī dokumenti uz Arņa Vijupa vārda. Es ienesu maku pastā un atstāju pārdevējai. Viņa paskatījās uz dokumentiem un mani un laikam visu saprata. Tad viņa paskatījās makā un viņas acis brīnījās. Un tad viņa paskatījās apkārt un teica - paldies, mēs to nokārtosim.
5. septembris
Klaudija, Persijs, Vaida. Aizgāju pie Janīnas. Viņa cepa kabačus. Pēc tam mēs abi ēdām un pļāpājām par šo un to. Janīna ik pa laikam iedzēra, bet es atteicos. Pēdējā laikā pārāk bieži sanāk. Tad viņa apgūlās mazajā dibendīvānā un aizmiga. Pēc mirkļa viņa sāka krākt, un man bija jādomā - kā gan vienā mazā, vecā tantiņā var būt iekšā tik daudz skaņas. Kādu brīdi vēl pasēdēju, tad nomazgāju traukus un gāju mājās. Lapas vēl nav sākušas būt dzeltenas.
6. septembris
Mamma uz mani joprojām ir diezgan dusmīga. Domāju, ka tā viņa uztraucas. Ir žēl, ka viņa uztraucas, jo man pašam liekas, ka ir krietni labāk. Es jūtos tiešām labi, bet citi par to uztraucas. Labi, man sanāca nebūšanas ar alkoholu un policiju, bet tā jau ir pagātne.
Mamma atzinās, kāpēc tāds satraukums. Viņai jau drīz būs astoņdesmit, un tas esot liels vecums. Un viņa uztraucas, kas ar mani notiks pēc tam. Un es saprotu, ko viņa domā. Es saku, ka es pēc viņas ilgošos, tas nu ir tiešām. Bet viņa bija domājusi saimnieciskā ziņā. Ko es iesākšu? Man jau liekas, ka es tikšu galā. Agrāk tā varbūt man neliktos, taču pēdējā laikā es spēju diezgan labi dzīvot. Bet viņa man netic. To var redzēt. Viņa saka, ka zina, ka man nepatīk klinika, bet var gadīties, ka pēc viņas nāves es tur tomēr nokļūstu. Un tad es paziņoju, ka es drīzāk iebēgšu dziļi mežā un dzīvošu tur kopā ar caunām un stārķiem, un visiem pārējiem, bet uz klīniku mani neviens nevedīs. Tā nav dzīve. Bet es gribu dzīvi. Un es teicu, ka Janīna ir diezgan ņipra un es varu pārvākties pie viņas. Tad mamma prasīja, cik viņai gadi, un pēc tam teica, ka tas ir daudz vairāk nekā viņai pašai. Bet es atbildēju - tad jau manīs, kuros kapos zvanīs. Un mamma mazliet pasmaidīja. Un mums abiem kļuva nedaudz vieglāk. Un es teicu – ļauj, svētdien es tevi ielūdzu uz «Stūrīti», es uzsaucu. Jo esmu liels cilvēks ar savu naudu.
7. septembris
Šodien pastaigājos pa pilsētu un neuzmanījos no policijas. Ja viņiem ir man kas sakāms, lai runā. Man viņiem nav, ko teikt, un es klusēju. Tādi ir pīrāgi. Ja viņi grib mani ielikt cietumā, lai mēģina. Bet es pretošos, jo neuzskatu, ka būtu izdarījis kaut ko sliktu. Man, protams, ir mazliet bail no tā visa, bet es tik un tā eju.
Izeju tieši caur centru, tad apsēžos uz soliņa pie lielveikala, apēdu maizītes un rakstu. Tad eju apkārt aizliegtajai teritorijai, ko tomēr vienreiz naktī pārkāpu, kad bija sakrājies. Un tad es taisnā ceļā dodos uz pašvaldības policiju. Es zinu, kur tas ir. Un es ieeju sētā un apsēžos uz soliņaieraugu novērošanas kameru pie augšējā loga. Un es nostājos kameras priekšā tā, ka mani var redzēt (ja kāds skatās). Un sāku lēkāt. Augšā, lejā. Bet nekas nenotiek. Es tikai lēkāju. Lēkāju kādas desmit minūtes, bet nekas nenotiek. Un tad es beidzu lēkāt un atpūšos uz soliņa. Un, kamēr es atpūšos uz soliņa, iznāk policists. Viņš iznāk uzsmēķēt. Un tas ir tas pats policists, kas abas reizes mani gribēja ielikt cietumā vai uz to pusi. Viņš paskatās uz mani pavirši un tad jau pavisam vērīgi un iesmejas - tu te? Un viņš smēķē, un man iepatīkas, ka viņš iesmejas. Un es pieeju pie viņa pavisam klāt un sniedzu viņam roku. Es zinu, ka tā dara filmās, kad piedod vai prasa piedošanu. Nezinu, ko no tā es tagad daru, bet katrā ziņā sniedzu viņam roku. Un viņš paskatās uz mani, vēlreiz iesmejas un paņem manu roku. Un es uzskatu, ka šai brīdī mēs esam viens otram atvainojušies un piedevuši. Šis rēķins ir nokārtots.. Un tad es
8. septembris
Ilga.
10. nedēļa « PACIETĪBA »
9. septembris
Arvīds vakar domāja un teica, ka mani vajag novirzīt kādam darbam draudzē - lai es par to padomāju, jo tas ir brīvprā tīgi. Viņš likās mazliet nomierinājies, bet agrāk tomēr bija siltāks. Es tagad domāju par darbu draudzē brīvprātīgi. Ko gan es tur varētu darīt? Tur jau viss tāpat notiek. Ir, kas izdala dziesmu grāmatas un lūgšanas pie durvīm. Ir, kas padod ziedojumu kulītes. Tad ir tie, kas izdomā, kā vajag visu iztērēt un tā. Baznīcas koris man atkrīt, jo es negribu runāt. Arvīds minēja, ka es acīmredzot esmu ļoti pacietīgs cilvēks, ja jau iemācījos kalendāru no galvas. Man liekas, ka viņš jauc pacietību ar to, ko cilvēks dara, kad viņam nav citu variantu.
Man gluži vienkārši tas bija jāizdara. Mīlestības vārdā. Un es to izdarīju. Bet es nemīlu ne draudzi, ne baznīcu tā, lai tur kaut ko darītu tāpēc, ka nav citu variantu. Jo ir citi varianti. Bet tik un tā es vēlos par to domāt. Varbūt man tomēr vajag kaut kā panākt pretī. Varbūt man vajag darīt to, kas tur pietrūkst. Bet es nezinu, kas tas varētu būt. Par to es mēģināšu pacietīgi domāt tuvākajās dienās. Bet pa to laiku darīšu tās lietas, par kurām esmu drošs. Un drošs es esmu par to, ka man jāaiziet pie Janīnas un jāpasaka, ka es uztraucos par viņas trakulīgo dzīvesveidu, jo man būtu žēl, ja viņa pāragri aizietu.
Atnācu no Janīnas. Viņa mierīgi ņēmās pa dārzu. Kad es viņai pateicu sakāmo, viņa manī paskatījās un teica - pa dzīvi drīkst iet bezkaunīgi kā kāpurķēde, bet pār kabačiem jākāpj uzmanīgi, kā tētis paņem mašīnā aizmigušu bērnu un ienes istabā apsegt.
10. septembris
Vakar (vispār aizvakar) sāku domāt par vienu lietu, bet tikai šodien sapratu, ka par to domāju. Domāju par zupas virtuvi. Aizvakar, kad uzaicināju mammu uz «Stūrīti» un mēs ēdām soļanku, es redzēju, ka tas nav baigi dārgi un sarežģīti. Un tad vakar es Janīnas dārzā pamanīju tādas lietas, ko agrāk neredzēju. Viņai taču burtiski viss dārzs ir vienos kabačos. Kādi miljons kabači viņai ir. Būtībā tur aug tikai kabači. Es nezinu, kāds tam ir mērķis, neprasīju. Bet kaut kas tur ir, un es jūtu, ka mana galva jau rēķina, kā to visu varētu apvienot. Bet pagaidām rezultāts kavējas. Bet es zinu, ka mūsu pilsētā nav zupas virtuves par brīvu. To nu es zinu tiešām. Bet ir taču cilvēki, kas labprāt vienreiz dienā apēstu siltu zupu. Vai vienreiz nedēļā. Un viņiem nekas par to nebūtu. Vajag taču kādreiz paēst arī, ja tev nav ģimenes. 
domāju par zupu. Kaut Visu dienu staigāju pa pilsētu un kas tur ir. Janīnai ir daudz kabaču. Vairāk nekā vispār nepie ciešams. Un es ticu, ka arī citiem ļoti veciem cilvēkiem, kas palikuši vieni, bet kam ir dārziņš vai aramzeme, ir vairāk kabaču vai kādi citi dārzeņi, ko varētu novirzīt labdarībai, Ja man kaut ko tik ļoti nevajadzētu, bet citam to pašu ļoti vajadzētu, es pat kļūtu priecīgs. Tas viss vēl kārtīgi jāapdomā. Jābūt pacietīgam. Nevajag strēbt karstu.
11. septembris
Šodien uz gājēju pārejas pie centra lielveikala notika notikums. Tas man neļauj nomierināties, un es rakstu, manāmi satraukts. Es gāju pāri, kā vajag, pareizi. Bet pie manis ļoti tuvu nobremzēja mašīna. Tā bija sarkana, maza mašīna. Un mašīnai nebija taisnība tai situācijā. Bet skaidrs, kas tur sēdēja iekšā. Mazā, sarkanā mašīnā no Darba ielas pagalma. Pamanīju tikai krāsu un mašīnas tuvo priekšu un uzreiz sapratu. Nepaskatoties iekšā, uzreiz sāku skriet prom. Tas bija svarīgi. Pamest visu un skriet, ko nagi nes. Aizskrēju pa taisno pie Janīnas, viņa rosījās dārzā, es skrēju pie viņas, bet sapratu, ka nevaru beigt kustēties, tāpēc pateicu tikai «Čau» un skrēju tālāk. Nezinu, kāpēc tālāk skrēju uz policiju, ieskrēju pagalmā un izskrēju ārā, un skrēju tālāk. Kad tiku līdz baznīcai, biju jau pavisam aizelsies un sarkans. Paliku galvu zem ūdens pumpja un tad mazliet attapos. Nekur vairs nav pilnīgi droši. Tagad sēžu mājās un ēdu pusdienu maizes. Ārā šodien vairs neiešu. Signe, Signija.
12. septembris
Varbūt es vakar pārspīlēju. Tā galu galā bija tikai sarkana mašīna, un es pat nepaskatījos iekšā. Tā mierīgi varēja arī nebūt viņa. Ir taču diezgan daudz sarkanu mašīnu, kas mani var nobraukt uz gājēju pārejas. Un tāpēc es šodien tomēr eju pastaigāties. Man nevajag tā satrakoties, kad kaut kas notiek. Tas var novest pie slikta rezultāta. Vajag vairāk būt pacietīgam. Vienkārši turēties pie vienas līnijas. Un tā līnija šobrīd ir zupas virtuve. Aiziešu pie Janīnas pajautāt, ko viņa par to domā. Man ir svarīgs drauga viedoklis.
Janīna līdz šim nekad nav domājusi par zupas virtuvi. Tā viņa teica. Bet tagad viņa domās. Arī tā viņa teica. Mēs sēžam ķēķī un ēdam kabačus ar olu, un ir ļoti garšīgi. Es nezināju, ka kabači var būt tik garšīgi. Kad pasaku to Janinai, viņa atbild, ka kabačus gatavo visādos veidos jau daudzus gadus. Viņa esot valsts vadošais speciālists kabaču jautājumos, viņa smejas. Ja vispār būtu tāds jautājums. Un viņa nolaiza krējumu no virslūpas rugājiem.
Atnesu mājās dažus kabačus, ko man uzdāvināja. Paskaidroju mammai, kā tos gatavot ar olu. Jāsagriež kubiņos, jāapcep kādas 10 minūtes un tad jāuzber garšvielas, kas, manuprāt, ir hmelis sunelis. Un tad jāsakuļ ola ar krējumu un s pipariem un jālej virsū. Tad jāpacep kādas trīs līdz piecas un minūtes. Tad ir gatavs, ļoti garšīgi.
13. septembris
Aizgāju pie Janīnas. Viņa teica, ka es pēdējā laikā nāku bieži, bet tas nekas. Es gribēju zināt, cik ļoti viņa ir domājusi par zupas virtuvi. Un viņa teica, ka pāris reizes vakar vakarā un šodien. Un vēl viņa teica, ka viņai nebūtu žēl tam visam ziedot vairākus kilogramus kabaču dažādos veidos. Un es sāku ļoti priecāties. Tad viņa teica, ka vajag aptaujāt vēl dažādus cilvēkus par viņu iespējām piedalīties ar dārzeņiem un tādā garā. Es atbildēju, ka problēma gan ir tajā, ka es ar cilvēkiem nelabprāt runāju, izņemot viņu, mammu un bišķiņ Arvīdu. Bet Neimane teica, ka viņa var vest sarunas, ja vien es vedu viņu apkārt pa mājām un tā. Un tā man nav problēma. Es gan mazliet uztraucos par alkoholu un klaigāšanu, kas varētu būt saistīta, bet Janīna mani nomierināja, ka jau kādu nedēļu vairs nedzer. Viņai vienkārši vajagot nolaist tvaiku pāris reižu gadā. Un tagad būtu labi izmantot brīdi, kad tvaiks ir nolaists, un rīkoties. Un mēs sarunājām, ka rīt varētu sākt braukāt apkārt, jo šodien stipri velkas uz lietu. Un tādā laikā neviens ar tačku apkārt nebraukā, viņa teica. Bet rīt? Rīt būs saule? - es jautāju. Rīt būs saule - Janina atbildēja skaļi un pārliecinoši. Bet ja nebūs? es viņu gribēju paķircināt. Bet, ja nebūs, - Janina paskatījās augšā uz manu galvu - tu dabūsi pa muti.


14. septembris
Sanita, Sanija, Santa, Sanda, Sandija. Norunājām, ka kabačus no citiem neņemsim. Janīnai ir diezgan. Müs interesē kartupeļi, sīpoli, bietes, rutki, kāļi, gurķi, tomāti, zirņi un kas tik vēl ne. Sākumā es neticēju, bet mēs diezgan lielā vairumā dabūjam daudz. Gandrīz visi, kuru sētā mēs iebraucam ar tačku un Janīnu, ir atsaucīgi. Sākumā gan viņi apmulst, bet Janīna ir īsts diplomātijas meistars. Un mēs dabūjam vairākkārt stumt pilno tačku ar Janīnu uz kravas gala pie viņas mājās, kur izveidojam dārzeņu bāzi. Krāmējam kastēs un maisos, šķirojam. Lai to visu aizvestu uz baznīcu, vajadzēs kravas mašīnu, tā izskatās. Līdz vakaram Janīnas sētā jau ir ļoti daudz dārzeņu. Un es rīt centišos pie šīs idejas pieradināt arī mācītāju. Man gan liekas, ka viņš tajā saskatīs kaut ko aizdomīgu, bet pēc idejas viņš nedrīkstētu atteikties no labdarības veicināšanas pasākuma.
15. septembris
Mācītājs manu iniciatīvu uztvēra ar zināmām bažām, kā jau es prognozēju. Bet atteikties arī īsti nevarēja (to es arī prognozēju). Galu galā viņš pats man piedāvāja kaut ko darīt draudzes un cilvēces labā. Un tagad man vajag kravas mašīnu, lai lietiņas sakustētos. Mācītājs man nosauca vēl virkni lietu, kas nepieciešamas zupas virtuvei. Pirmkārt jau - virtuve. Par to es, jāatzīst, vēl nebiju padomājis. Bet noteikti taču vajadzētu atrasties arī kādai virtuvei, ja jau izšķitik daudz dārzeņu sanāca gluži negaidot. Un tad mācītājs mazliet negribīgi piebilda, ka vispār jau baznīcas saimnie cības ēkā esot melnā virtuve. Es teicu, ka krāsai nav i roša nozīme, derēs. Un vēl es pierakstīju, lai neaizmirstu, visādas lietas, kas nepieciešamas, lai viss aizietu. Izskatās, ka man nākamnedēļ būs, ko rauties. Visgrūtāk būs saskanot ar pašvaldību. Īsti neatceros, kas jāsaskaņo, bet man ir kaut kur pierakstīts samērā precīzi. Skaidrs, ka es sarunas nevedīšu. To vajadzēs darīt Janīnai Neimanei. Arvīds teica - tu pats visu šito esi ievārījis, tev pašam arī tas viss būs jāizstrebj. Esmu gatavs.
11. nedēļa « DARĪŠANAS »
16. septembris
Esmu kļuvis par darījumu cilvēku. Nu man jau ir divi darbi - meklēt pazudušas lietas (vēlams, lielu naudu) un sarunāt produktus. Un ar abiem darbiem man tiešām veicas. Man iet labi. Šorīt ar Janīnu sagaidījām kravas mašīnu (busiņu bez sēdekļiem), kas aizveda produktus uz baznīcas saimniecības ēkas pagrabu. Tagad ienācu «Stūrītī» paēst pusdienas, jo mājās gatavot man nav laika. Darbi, darbi. Man ir šīs nedēļas laikā jādabū labs pavārs, kas būtu ar mieru uztaisīt milzīgu katlu ar labi siltu zupu. Un vēl - cilvēks, kas to varētu arī dalīt tiem, kam tas visvairāk vajadzīgs. Es gan nevarēšu atļauties viņiem maksāt, jo tas ir labdarība. Un es gribu, ja tā ir labdarība, tad vispār bez naudas. Tā, lai nebūtu jāizdod ne bišķin. It kā jau es pats varētu būt pie izdalīšanas, bet es tomēr esmu tāds kā direktors tam visam un man ir jāveic uzraugošā funkcija (tā es dzirdēju televizorā).

Liekas, ka man vajag riteni. Mazliet tomēr kauns braukāt darījumos ar tačku, kurā sēž gandrīz simtgadīgs cilvēks. Un arī ģērbties vajadzētu labāk. Pret Janīnu šai ziņā man iebildumu nav. Viņa vienmēr ļoti labi ģērbjas, izskatās un arī smaržo. Es pats gan esmu mazliet novalkājies. Jāatceras apskatīties šovakar uzvalks, ko pirms daudziem gadiem vilku izlaidumā un vēl dažos svētkos. (Bet ritenis!)
Uzvilku uzvalku un nobēdājos. Tas nekam neder. Mamma smējās- ja jau esmu tik naudīgs, ka varu ēst «Stūrīti» divreiz nedēļā, tad lai aizeju uz humānajiem un nopērku izejamo kārtu. Varbūt tā arī jādara. Bet ritenis! Tas ir vajadzīgs cilvēkam, kas uzsāk labdarības biznesu.
17. septembris
nenākšot Biju uz humānajiem un par 5 eur nopirku visu uzvalku, kas man der. Tas ir sinepju krāsā - teica Janīna - un ar visu vesti. Un viņa pazuda no ķēķa un pēc mirkļa atgriezās ar vecu pulksteni, kam bija ķēde. Es teicu, ka man nedrīkst dot pulksteni, bet Janīna apgalvoja, ka saplīsis pulkstenis man par ļaunu. Un es to ieliku kabatā, un man karājas pulksteņķēde kā filmās par veciem laikiem. Tad Janīna man apgrieza matus un es spogulī redzēju, ka labi. Viņa esot griezusi matus zaldātiem, kad bija jauna. Un par to dabūjusi visādus labumus. Tad mēs paēdām kabaču sautējumu ar vēl kaut ko un saposāmies apstaigāt draudzes cilvēkus, kas varētu piekrist būt pavāri un ēdienu dalītāji. Janīna runās, man blakus tikai labi jāizskatās. Jo es esmu direktors tagad.
Sarunājām veselus trīs pavārus. Visi kā viens apgalvoja, ka var paši porcijas izdalīt vai arī ņemt palīgā kādu, kurš tobrīd ir brīvs no darba vai draudzes pienākumiem. Pavārus sauc Girts (4. maijs), Kitija (28. jūnijs) un Vera (mēs bijām trāpījuši viņas vārdadienas svinībās, un viņa bija nedaudz iemetusi, kā apgalvoja Janīna, bet derēs, un arī to apgalvoja Janīna). Vispār Janīna ir milzīgs atspaids manā grūtajā amatā. Viņa visu izdara. Un izskatās, ka pareizi. Rīt gan mums ir smaga diena. Jāiet uz pilsētas domi runāt ar galvenajiem.
18. septembris
Janīna ir dabūjusi mums divriteni. Es nezinu, kur, un viņa nesaka, tikai šķelmīgi smaida ūsā. Bet es paprasīju, vai viņa to nav zagusi, un viņa apsolīja, ka neviens nav cietis. Mazliet vēlāk es vēlreiz gribēju zināt, kur viņa to dabūjusi, bet Janīna ir īsts klusēšanas čempions, ja negrib dzirdēt jautājumu. Ritenis ir vecs, bet labi uzturēts - kā jau viss, kas pieder Janīnai. Tas varētu būt kara velosipēds. Es gan nekad iepriekš neesmu redzējis kara velosipēdus, bet šis tāds varētu būt, jo izskatās neuzvarams. Liela stūre, pamatīgs smagums, un nevar tik viegli salauzt. Es uzsēdos un pabraukāju pa sētu un ietriecos šķūnī, jo vajadzēja pielabot bremžus pēc tam, bet ritenis izturēja. Janīna man uzlika plāksteri uz mazliet pārsistās pieres, un tas pamatīgi sūrstēja, jo Neimanei bija palikuši tikai sinepju plāksteri un plāksteri pret smēķēšanu. Bet, tā kā es nesmēķēju, nācās izmantot sinepju plāksteri. Tagad mēs paēdīsim un dosimies ceļā stiprināt diplomātiskās attiecības.
par Pilsētas valdība nebija tik atsaucīga kā kristīgie pavāri. Viņi minēja tādus vārdus kā «apsveicama iniciatīva», «<likuma p ziedojumiem ietvaros», «tirgus regulējumi» un vēl visu ko interesantu, bet beigās sanāca, ka viņi grib tikties ar mācītāju Arvīdu. Tas nenozīmē, ka virtuves nebūs – tā viņi teica. Mums vienkārši jābūt informētiem par potenciālajiem riskiem, ko gatavas uzņemties visas iesaistītās puses - tā viņi teica.
Darīšanu ir tik daudz, ka man pat nav laika par to padomāt. Tāda laikam ir darījumu cilvēka ikdiena. Vakarā ar mammu iedzērām kakao un paskatījāmies ziņu raidījumu. No ziņu raidījuma man kļuva skaidras divas lietas: 1) pasaulē ir ļoti daudz nelaimīgu cilvēku, kuru mājas ir uzsprāgušas, 2) sprādzieni, brūkošas mājas un skrienoši nabadzīgi cilvēki izskatās ļoti iespaidīgi. Man ir kauns to rakstīt, bet sižets par laipno jogas pasniedzēju, kas bija ļoti laimīga un līdzsvarota, nostrādāja tā, ka mamma aizgāja uz virtuvi taisīt vēl kakao, bet es paņēmu plānotāju un sāku pārdomāt šodien izdarīto un rītdien darāmo.
19. septembris
Verners, Muntis. Man ir aizdomas, ka es nekad mūžā neiepazīšos ar nevienu Munti. Pierunājām Arvīdu rīt aiziet uz domi un vienoties par stridīgajiem jautājumiem. Viņš vispār uz kaut ko tādu esot bijis gatavs. Šodien jau viņš izskatījās daudz labvēlīgāks pret mūsu iniciatīvu. Man liekas, ka ar laiku viņš akceptēs arī mūsu draudzību.
20. septembris
Šodien sapratām, ka vajadzēs ne tikai dārzeņus un tā, bet arī garšvielas. Nu vismaz sāli, piparus un hmeli suneli. (Ari Janīna smējās par hmeli suneli, ja kas.) Bet jautājums ir aktuāls, kā saka. Katrā ziņā būs nepieciešami kaut minimali naudas līdzekļi. Vajag kaut kādus traukus, ja kāds atnāk bez savējā, un tādā garā. Tos varbūt var arī nepirkt, bet paņemt liekus traukus no cilvēkiem. Taču sāli un piparus būs jāpērk gribot negribot. Un tad Janīna izdomāja, ka es rīt varētu stāvēt tirgū ar ziedojumu trauciņu, kur būs uzrakstīts «Ziedojumi zupas virtuvei». Tad nu mēs šodien ņemamies taisīt ziedojumu lādi. Tai jābūt pietiekami lielai, jo vajag daudz naudas.
Mēs uzmeistarojām tādu lādi kā nevienam. Tā ir no vācu karaspēka granātu kastes. Ļoti skaista läde. Tur neko nevajag ne pielikt, ne atņemt. Nu, pielikām mēs gan - uzrakstu par ziedojumiem zupas virtuvei. Bet skaistos karogu un gerboņu zīmējumus mēs atstājām.
21. septembris
No 7:00 līdz 14:00 biju tirgū. Ieņēmumi ir pietiekami, lai nopirktu ļoti daudz sāls un piparu, un arī hmeli suneli, cik tik lien. Cilvēki tomēr ir neticami atsaucīgi. Daudzi gan gribēja uzzināt, kad zupas virtuve tiks atvērta, bet to es neteicu, jo blakus skaļi skanēja mūzika no kioska, kur tirgoja diskus. Rudens kā rudens.
22. septembris
Ar Arvīdu šodien pārrunājām tikai darījumu lietas. Neko garīgu. Viņš visu ir nokārtojis ar pilsētas domi tiktāl, ka nu vairs nav atkāpšanās ceļu. Tā viņš saka. Un nedomā tagad atkāpties – viņš man saka, draudzīgi piedraudot. Un es nepalieku atbildi parādā un saku kaut kur noklausītu frāzi, ka <<man ir totāli pajāt». Un, tā kā es zinu, ka nemāku piemiegt ar vienu aci, es šoreiz nemiedzu vispār.
12. nedēļa « LABDARĪBA »
23. septembris
Mamma man šorīt prasīja, kā es jūtos kā mūsu pilsētas labdarības fonda prezidents. Man liekas, viņa gribēja pajokot, bet es laikam saskumu un īsti nevaru saprast – kāpēc. Un tagad es esmu uz autoostas soliņa un negribu būt prezidents. Kāpēc es to vispār sāku? Es vienkārši gribu, lai kāds var paēst zupu bez naudas. Tas arī viss. Bet es negribu, ka tā ir labdarība. Es gribu, ka tas ir normāli. Paēst zupu ir normāli. Jo man vēl vakar Arvīds arī laikam jokojot prasīja, kā es gribu nosaukt šo labdarības pasākumu. Vai es gribu tur likt savu vārdu vai baznīcas nosaukumu, vai kā? Un es nevarēju saprast. Un tad viņš teica: «Oskara virtuve» vai «Oskara zupas virtuve». Un man nepatika, ka tur ir mans vārds. Man jau pietiek ar to, ka zinu kalendāru. Un es prasīju, vai tad nevar vienkārši «Zupas virtuve». Un mācītājs teica, ka varēt jau var, bet tomēr izskatījās nedaudz vīlies. Šodien vajadzētu tikties ar Janīnu un domāt tālāk, bet es jūtu, ka gribu atgriezties vienkāršajā dzīvē, kur staigāju un zinu datumus. Es pat vairs negribu meklēt naudu. Es tagad sāku nedaudz saprast Holivudas aktierus, kas dabū o fotogrāfiem. Mani vēl neviens nefotografe, bet es jau ņemu kājas pār pleciem. Neviens par šo nebūs laimīgs. bēgt no
Es pat teiktu, ka mācītājs, Janīna, mamma, trīs kristīgie pavāri un pilsētas dome varētu būt manī krietni vīlušies. Bet es domāju šodien tikai staigāt un ne ar vienu netikties, un mājās iet vēlu. Es gan nepaņēmu pusdienu maizes aiz skumjām par labdarību un visu naudu esmu ielicis pie Janinas. Bet var jau arī vienu dienu neēst tik daudz. Ir cilvēki, kas neēd tik daudz. Viņus sauc par nabagiem vai par diētu. Un vieni ģērbjas slikti un mēdz smirdēt, bet otri ģērbjas ļoti skaisti un izskatās priecīgi un labi.
24. septembris
Es vakar aizgāju mājās ļoti vēlu un nepaēdu, bet uzreiz gāju gulēt. Ar mammu neko nerunāju. Šorīt viņa teica, ka Arvīds mani vakar vakarā meklējis un teicis, lai es šodien pie viņa aizeju, bet es izgāju ārā, neko neteicis, un pat nepaēdu brokastis. Un tagad man ļoti gribas ēst. Man liekas, ka jāaiziet uz bibliotēku paskatīties internetā.
bibliotēkā un skatījos internetā, kas ir labdarība un kā tā izpaužas. Tas ir tik dažādi, ka es vairs jau galīgi neko nesaprotu. Galvaspilsētā ir tāds veikals, kur cilvēki var nest savas drēbes, kas viņiem vairs nevajag, un tad citi tās drebes var pirkt, ja viņiem vajag. Un tad nauda aiziet labdaribai un mērķiem. Un tie cilvēki, kas nes savas nevajadzīgās drēbes uz turieni, arī skaitās labdari vai ziedotāji. Bet to es īsti nesaprotu. Viņiem jau tās drēbes
Biju nevajag un nav, kur daudz nesaprotu. Veilikt. Līdzīgi ir ar atkritumiem. Bet es kala īpašniece izskatījās ļoti labi un runāja laipnas lietas. Varētu būt, ka viņa badojas – līdzīgi kā es. Bet es negribu fotografēties.
Mūsu bibliotēka ir iekārtota bērnudārzā, jo pilsētā nav tik daudz bērnu, kas te varētu spēlēties, tāpēc te ir brīvas telpas. Nosēdēju, līdz visu slēdza ciet. Tad es gāju prom. Bērni ir sataisījuši dārzeņu un augļu rudenstēviņus, un tas viss ir izkārtots pagalmā. Es gandrīz apraudājos. Bet ne no aizkustinājuma. Es gribu ēst, un ir skaidrs, ka pēc stundas, kad satumsīs, es būšu atpakaļ un mielošos ar vīriņiem.
Apēdu līgavaini, kas precējās ar kabaceni pie smilšukastes, un ābolvecītim nograuzu galvu. Tad izrāvu ogacim visas acis un mutes rindu un tagad jūtos paēdis un ļoti slikti garīgā ziņā.
25. septembris
Ļoti grūti gulēju. Mani grauza sirdsapziņa par to, ka apēdu mazu bērnu rudenstēviņus. Un arī par to, ka slēpjos no atbildības, kaut gan cilvēki man ir uzticējušies. Jau trešo dienu nevelku savu darījumu uzvalku, bet vecās staigājamās drēbes. Nerunāju ar mammu, kad viņa prasa, vai biju pie mācītāja. Es gan tur tūlīt aiziešu, bet iemesls ir pavisam cits.
Biju pie baznīcas dežurantes, kas man iedeva saimniecibas mājas atslēgas. Es paņēmu dažus dārzeņus un a atdevu atpakaļ. Viņa prasīja, kad tad virtuve nāks vaļā, bet es neko neteicu. Tad aizgāju uz bērnudārzu un izlaboju dārzeņus, ko vakar apēdu. Ceru, ka daudz neatšķiras un neviens nepamanīs. Bet, ja pamanīs, es te vairs nebūšu.
Aizgāju pie Janīnas. Viņa kliedza, kur es esmu pazudis. Bet es kliedzu - atdod naudu un šņabi! Un viņa tiešām pirmo reizi izskatījās pārsteigta un klusējot atnesa atrastās naudas koferi un neattaisītu Fraiburgera pudeli. Paņēmu visu un gāju prom. Gāju ļoti ātri un negribēju domāt. Bet tagad es sēžu un domāju. Domāju par to, ko Janīna man beigās pateica. Viņa teica - tu jau nemaz nezini, ka tu tāds neesi. Un man par to ir jādomā. Es sēžu sen bankrotējušajā mēbeļu fabrikā «Nākotne», un man nākas par to domāt.
26. septembri
Pamodos, un bija piekrāpu un apzagu.
tumšs. Bet tad es atvēru durvis un izkāpu ārā. Izrādījās, ka joprojām esmu mēbeļu fabrikā «Nākotne». Es nebiju izdzēris daudz, bet tomēr iegāju gulēt pamestā, nokritušā skapī. Un tagad es nezinu, ko iesākt. Man ir diezgan daudz naudas, bet tā nav mana. To cilvēki deva zupas virtuvei. Visi man uzticējās, bet es viņus
Tada ir mana situācija tagad. Un es nezinu, kā man rikoties pareizi. Dzert es vairs negribu. Est gan varētu. Bet man ir kauns jebkur atgriezties. Arprāts, ko par mani domātu skaistā meitene?
Mamma mani meklē un uztraucas. Es nekad neesmu bijis prom no mājām, neko nepasakot. Domāju, ka viņa jau ir paziņojusi Arvīdam, bet Arvīds ir bijis pie Janīnas. Kā es esmu iepinies (). Aiz kauna ielīdīšu šai antresolā.
Antresolā biju divas stundas, ne vairāk. Tagad iešu atpakaļ uz pilsētu. Iešu gar Janīnu, un tad jau redzēs.
Janīna, Arvīds un mamma sēdēja pie galda, kad es ierados. Bija labi viņus satikt visus uzreiz, nevis pa vienam. Varēju runāt vienreiz. Un es teicu, ka man ir grūti tikt galā ar labdarības domu. Ar to, ka esmu uzņēmies tik daudz atbildības, ka nevaru to visu panest. Un es gribu to visu pamest un atgriezties dzīvē, kur nerunāju un tikai staigāju, neviena nepazīts. Bet viņi visi tikai priecājās, ka esmu dzīvs, un nemaz nedusmojās. Un Arvīds teica, ka visi ir izdomājuši svētdien pēc dievkalpojuma taisīt zupu. Visi, kas gribēs. Un ēdīs arī visi, kas gribēs. Un, ja es gribu, es arī to varu darīt. Un bez spiediena. Un Janīna teica - ellē ratā, mēs to zupu tomēr vārīsim. Bet mamma tikai smaidīja un skatījās uz mani laimīgi. Viņa gan bija maķenīt ieķemmējusi.
To varēja redzēt. Un vēl var redzēt, ka man ir draugi. Elle ratā - jā, man ir draugi!!!
27. septembris
Es šodien palīdzu mammai mājas darbos - ilgi neesmu bijis mājās un runājis ar viņu. Bet šodien mēs pļāpājam vienā laidā. Es viņai saku, ka man laikam nepatīk labdarība. Nu, man nepatīk, ka tā ir slodze. Cilvēki drīkst palīdzēt tāpat vien. Neko nevienam par to nevajadzētu baigi teikt. Mamma teica, ka man laikam patīk būt anonīmam. Tā ir. Es labāk tā klusiņām.
Visu dienu nekur nebiju. Bet tad vakarā izgājām ar mammu pastaigāties. Ir jau riktīgs rudens. Kokiem jau kādu laiku ir sākušas būt dzeltenas lapas.
28. septembris
Šodien ir vienkārši burvīgs laiks. Atvasara. Tā saka Janīna, kad biju viņu apciemot. Viņa rīt nāks uz baznīcas saimniecības ēku. Viņa to sauc par platu soli pretī tam, kas viņu, visticamāk, izsvilps ārā no Paradīzes pirmajās stundās. No naudas, ko biju paņēmis, neko neiztērēju, tāpēc es neskaitos zaglis. Ja tu atliec atpakaļ, tu vairs neesi zaglis. Janīna domā, ka rīt ir liela diena. Es sev tā neļauju domāt, jo mani tas var uztraukt. Es gribu domāt, ka rīt ir gluži parasta diena. Viena no tām, kas atrodas kalendārā.
29. septembris
Šo dienu vajadzēs ierakstīt vēsturē. Vai kalendārā. Bija pirmā zupas virtuve. Pa Miķeļiem. Un visiem pārējiem. Mācītājs dievkalpojumā aicināja pēc tam uzkavēties. Kas gribēja, varēja palīdzēt. Un bija tik daudzi, ka visiem pat nebija, ko darīt. Nācās darīt tā, ka viens nomizo divus kartupeļus un tad dod nākamajam, lai tas mizo vēl divus, kamēr visi varēja savu roku pielikt. Un bija tiešām jautri un gaiši. Un cilvēki nāca man klāt un teica labas lietas. Un man pat nebija kauns, un es neskrēju uz antresolu dzert. Visam pāri varēja dzirdēt Janīnu, protams. Daudziem bērniem viņa ļoti patika, to varēja redzēt. Jo viņa bija sev pie blūzes piespraudusi, nu es jums teikšu - lielāko dzintara gabalu, kādu man nācies redzēt. Gandrīz kā televizors. Visi bērni tam gribēja pieskarties.
Zupa bija dārzeņu. Par gaļu baidījāmies, ka kāds varētu būt veģetārs. Bet vēlāk domāsim, jo man, piemēram, garšo frikadeles. Zupa vārījās kādu stundu, un kopā ar sagatavošanu sanāca kāda pusotra stunda, kas galīgi nav daudz. Tā arī pašlaik vienojāmies, ka zupa ir svētdienās pēc dievkalpojuma. Un var nākt visi, kas grib. Kad tiksim galā ar šo minimālo uzdevumu, tad varēsim domāt, kā virtuvi paplašināt. Mācītājs bija visforšākais. Viņš tiešām šodien izskatījās ļoti, ļoti priecīgs, un es viņam to pateicu. Tad visi ēda zupu. Kaut gan nebija izlikti nekādi paziņojumi, ieradās ļoti daudz nabadzīgu cilvēku. Varēja redzēt, ka viņiem nav daudz naudas. Un bija aizkustinoši, ka viņi ēd un viņiem garšo. Un vairākiem bija līdzi savi trauki, kur viņi paņēma tiem, kas nevarēja atnākt, jo slikti staigā. Janina bija pie dalīšanas un katram kliedza virsū kaut ko uzmundrinošu. Un mamma tikai skatījās un smaidīja. Un arī es ik pa laikam apstājos, lai uz to visu paskatītos. Bērni spēlēja rotaļas, un nabadzīgie ēda zupu ar tiem, kas mierīgi to var atļauties arī nedarīt. Un visiem bija labāka pasaule. Un mācītājs vienā brīdī pienāca man klāt un pateica tikai vienu vārdu.
13. nedēļa « SPĪDĒŠANA »
30. septembris
Saule lec 7:24. Un sākas spīdēšana. Tā jau vispār viņa spīd nepārtraukti, tikai citās vietās. Tas, ka es to neredzu, nenozīmē, ka viņa nespīd. Tas nozīmē, ka es vienkārši to neredzu. Un no Arvīda es vakar sapratu, ka mums vajag līdzīgi. Mēs nevaram atļauties spīdēt tikai noteiktos laikos. Tas ir jādara nepārtraukti. Ja es vispār pats saprotu, ko ar to domāju. Bet bieži vien es nesaprotu, ko es domāju. Šonedēļ mēģināšu spīdēt nepārtraukti.
Aizgāju pie Janīnas un teicu, ka man ļoti patika viņas vakardienas uzvedība un milzīgais dzintars. Un viņa teica, ka no tā šodien baigi sāp spranda. Bet tad es pasmaidīju, cik vien plati tobrīd varēju, un viņa sāka smieties. Es prasīju, vai viņai kļuva gaišāk. Un viņa teica, ka es gluži vienkārši esmu smieklīgs. Arī tas skaitās, tāpēc es gāju tālāk.
Brīnišķīgais laiks turpinās. Trakoti skaista diena. Uz soliņa Jaunajā ielā 5 apēdu visas maizes, izņemot vienu. To es atdevu niknajam sunim, kas atkal bija pieķēdēts un nelaimīgs. Viņš man nevienu reizi neiekoda, bet apēda maizīti ar desu un luncināja savu pilnīgi lielo asti. Tad es aizgāju uz autoostu. Parasti es tā nedaru, bet šonedēļ ir savādāk, tāpēc es pamāju ar roku tiem, kas brauca prom autobusa. Un daži man pamāja atpakaļ. Bet viens puika man parādīja rupjo pirkstu, un es viņam arī parādīju rupjo pirkstu, un mēs abi apsmējāmies, un vismaz man kļuva gaišāk.
Vakarā iededzināju svecīti un skatījos degšanu. Vienkārši skatījos, neko vairāk. Saule bija norietējusi 19:02. Bet tas ir tikai kalendārā.
1. oktobris
Šorīt atkal paspīdēju. Pēc brokastīm gāju uz bibliotēku un atcerējos, ka vienu bibliotekāri sauc Zanda. Es tā parasti nedaru, bet šoreiz paņēmu ļoti sarkanu ābolu (zinu, kur tādi aug). Un ar mazu nazīti mizā iegriezu vārdu «Zanda». Tad es to aiznesu uz bibliotēku, pierakstījos kladē un apsēdos pie interneta paskatīties faktus par sauli un gaismu. Zanda nebija, bet es noliku ābolu uz viņas galda. Pēc kāda laika viņa ienāca (centos tur neskatīties) un sāka smieties, un sauca Dzintrenu, lai paskatās, kāda dāvana. Un Dzintrens tiešām atnāca, un tad es gan paskatījos, jo gribējās zināt, kā izskatās cilvēks ar tik sabojātu vārdu. Un tad viņas paskatījās uz mani un kaut ko čukstējās. Es skaitijos vienigais apmeklētājs tobrīd un nebiju gudri aprēķinājis savu anonimitāti šai ziņā. Neko citu nevarēju izdomāt, tāpēc pasmaidīju savu lielo smaidu, par ko Janinai bija jāsmejas vakar. Un Dzintrens aizskrēja prom citā telpā, bet es dzirdēju, ka viņa smejas. Zanda nosarka. Bet ne vairāk kā ābols.
299792458 metri sekundē. Tieši tik ātri spīd gaisma. Man gan tas atgādina kaut ko citu, un man rodas ideja. Es uzrakstu uz lapiņas, ko man vajag, un iedodu to Zandai. Un, tā kā šī nedēļa ir spīdēšanas nedēļa, viņa man atļauj izmantot bibliotēkas telefonu. Un es uzspiežu gaismas ātruma numuru. Telefons ilgi sauc, un pīkstieni ir dīvaini. Bet neviens nepaceļ. Un es iegaumēju gaismas ātruma telefona numuru no galvas, protams.
2. oktobris
Šorīt pamodos no pēkšņas domas, ka Janīna dara palaidnības ar alkoholu. Pēc brokastīm ļoti ātri devos pie viņas. Riteni neizmantoju, lai paliek vasarai. Bet es kļūdījos. Janīna jau kopš saullēkta 7:28 vārīja un marinēja kabačus. Viņa bija tik aizņemta, ka ar mani gandrīz nerunāja. Teica, lai kafiju uztaisu pats, bet es negribēju. Lika man pagaršot no dažādiem katliem, un viss bija garšīgi, un es to neslēpu. Tas viņu iepriecināja, bet viņa nepavisam neatslāba. Ja tā paskatās, man liekas, ka viņa muldās, kad saka, ka nevar viena aiziet uz veikalu utt. Vispār man sāk likties, ka viņa diezgan daudz melo, un es tā arī prasīju - vai tu gadījumā daudz nemelo? Un tad Janīna apstājās. Es viņu gandrīz neredzēju (garaiņu dēļ), bet viņa noteikti un stingri teica - es nekad nemeloju, nekad. Tas man likās mazliet pārspīlēti, bet e vismaz nomierinājos, ka Janīna ir skaidrā. Tad es teicu čau. Tad viņa teica čau. Tad es aizgāju. Tad viņa palika.
Redzēju skaisto meiteni. Vazājos ap aizliegto rajonu, un viņa iznāca no tuneļa. Jau kādu laiku biju tur stāvējis un skatījies uz gaismu, kas spīdēja cauri tunelim. Tad parādījās nākošs tēls, un es uzreiz sapratu, ka tā ir viņa. Es esmu iegaumejis man svarīgu cilvēku gaitas. Varu atšķirt pa gabalu. Bet šoreiz es nebēgu, stāvēju, kur stāvējis. Un viņa man pagāja cieši garām un pat paskatījās. Bet es neskatījos. Tomēr jutu. Un, kad viņa bija garām, es turpināju skatīties uz gaismu.
Vakarā mamma, kā zinājusi, prasīja, kas galu galā ir tā meitene, par kuru es domāju. Un šoreiz es pateicu, kas viņa ir. Viņa ir gaisma - es teicu un pēc tam vairs neko neteicu.
3. oktobris
Šodien visu dienu domāju par gaismas ātrumu. Tas ir milzīgs. Nekas tam nelīdzinās. Man tas ir krietni par ātru. Ja skaistā meitene ar tādu pārvietotos, es viņu nekad nebūtu redzējis. Ļoti labi, ka cilvēki pārvietojas savā ātrumā. Ir vis maz iespēja satikties. Vai paiet garām.
Skaistā meitene vakar nāca ar aptuveni 4 kilometriem stundā. Es to varu noteikt. Tada ātruma pasauli es vēl varu mēģināt aptvert. Atrāk es jau vairs nevaru. Un arī tu, Arvid. Kaut gan es jau sen vairs tev nerakstu, bet daru to sev vai velns zina kam. Arvīd, es stipri iesaku - ej ar kājām. Tu pārāk daudz braukā ar mašīnu. Ar mašīnu var ieskriet kādā veikala stūrī vai citā mašīnā un sasist pieri. Bet to taču mums nevajag. Vai ne?
4. oktobris
Šodien darīšu tā. Aiziešu pie Janīnas sarunāt, ko varētu taisīt svētdien zupā. Viņai varētu būt kāda ideja. Tad es aiziešu šo ideju apspriest ar šīs nedēļas pavāru, kas ir Vera. Bet, ja viņai būs sava ideja, es piekāpšos, jo man liekas, ka tad, ja cilvēkam ir sava ideja un galu galā viņš ir arī idejas darītājs, tad tas ir jārespektē. Nu, ja galīgi nav tā, ka Vera gribētu taisīt čuru un kaku zupu. Bet tas ir maz ticami. Tad es palūgšu Veru sarakstīt visu nepieciešamo uz lapas un iešu to sarūpēt. Kad būšu to visu sarūpējis, ielikšu ledusskapī baznīcas saimniecības ēkā. Lai Verai viss jau ir priekš svētdienas. Līdz Janīnai braukšu ar riteni.
Esmu visu izdarījis kā smērēts. Tas skaitās menedžera darbs - teica Vera. Pie ledusskapja plaukta, kur saliku visu nepieciešamo, pielīmēju lapiņu - zupas virtuvei. Un tad man likās, ka varbūt tomēr arī pilsētā vajag izlīmēt lapiņas, lai visi zina, ka ir tāda zupas virtuve. Daudzi taču var nezināt. Un es aizgāju uz mājām un uztaisīju septiņus uzrakstus, ko tagad izlīmēšu dažādās afišu vietās pilsētā. Tas aizņems diezgan daudz laika, jo riteni atstāju pie Janīnas. Lapiņās ir rakstīts: «Zupas virtuve katru svētdienu 14:00 Baznīckalnā pie saimniecības ēkas par brīvu. Lūdzu, paņemiet savus traukus, ja ir.» Man liekas, ka visu var saprast.
Visu izdarīju, kā plānots. Mājās gan esmu tikai tagad. Un tagad ir 22:05. Un saule jau sen ir norietējusi. Bet mēs taču zinām.
5. oktobris
pa laikam kaut Šodien iedomājos, ka es tomēr varētu laiku ko izlasīt. Piemēram - grāmatu. Es to neesmu ļoti ilgi darījis. Bet es negribu lasīt to, kas man ir mājās. Esmu tik bieži uz tām skatījies, ka man viņas jau apnikušas, tāpēc aiziešu uz bibliotēku. Es domāju paņemt kādu grāmatu par spīdēšanu vai gaismu, vai sauli. Nu, katrā ziņā kaut ko tādu, kas saistīts ar šīs nedēļas tematu. Bibliotēkā ir daudz grāmatu. Jābūt taču kādai arī par to.
Bibliotēku autors gandrīz jau slēdza ciet, kad es tur ierados. Šodien īsā diena. Man bija tikai trīs minūtes, un es ļoti ātri meklēju grāmatu. Bet tur bija arī izstāde, kur, cik es sapratu, bija izlikti darbi no galvaspilsētas augstskolām. Kaut kādas grāmatas. Samērā plānas. Tāpēc es izvēlējos vienu, kur vismaz kaut kādā mērā bija pieminēta gaisma. Grāmatas ir Otto no abiem galiem. Un tā saucas «Gāzveida kurināmā degšanas kontroles metodologija intensīvajā elektrostatiskajā laukā». Paspēju tikai paņemt rokās, bet jau neko nesaprotu. Uz vāka ir gāzes plīts riņķi tuvplānā vai kosmosa kuģa dibens. Grūti saprast. Man liekas, tai grāmatai nav bijusi nauda. Otto varbūt ir ļoti nabadzīgs. Mēģināšu kaut kā dabūt viņa adresi vai numuru un uzaicināšu uz zupas virtuvi. Bet man šķiet, viņš ir ļoti gudrs un talantīgs. Tā jau ir ar tiem talantīgajiem māksliniekiem. Viņi visi ir gudri, bet arī nabadzīgi un smird, dzer un beigās vēl nomirst.
6. oktobris
Otras zupas virtuves svētdiena. Ir rīts, un esmu mazliet uztraukts, bet ne tik ļoti kā pirms nedēļas. Aizmirsu piebilst, ka Vera taisīs pupiņu zupu. Viņa jau vakar iemērca pupiņas, jo tā esot jādara. Es īsti nezinu, vai tur būs gaļa. Sarakstā nebija. Bet Vera pati ēd gaļu. To es redzēju, kad biju pie viņas pirmo reizi, jo viņa šņabim uzkoda kotlešmaizi. Es viņai uzticos. Pēc virtuves man jāiet pie mācītāja runāties par manu stāvokli. Pagājušo reizi to izlaidām. Pietika ar vienu vārdu, ko viņš man pateica. Šoreiz viņš gan jau runās vairāk. Un es viņam iedošu izlasīt dienasgrāmatu. Mani tas vairs galīgi nebiedē. Ir vakars. Diena bija piepildīta. Zupa Verai izdevās grandioza, vienīgi mazliet pietrūka. Laikam šoreiz es esmu vainīgs, jo salīmēju tās lapiņas. Kaut gan Arvids teica, lai sevi nenomoku ar pārmetumiem, jo viss ir labi darīts. Tiem, kam beigās pietrūka zupa, viņš iedeva dārzeņus, ko aiznest uz mājām. Skaidrs, ka nākamreiz jārēķina vairāk porciju. Pietrūka kādas 20. Izdalījām aptuveni 100 plus mīnus. Mācītājs izlasīja visu šito un teica - ak, tad tagad mēs esam pārgājuši uz tu? Bet pareizi ir, mēs taču varam būt draugi. Tas nekas, ka viņš ir mācītājs. Tas jau arī ir cilvēks galu galā.
14. nedēļa « SILTUMS »
7. oktobris
Es tā saprotu, ka grāmata ir par draudošajām klimata pārmaiņām. Šādi vārdi vismaz ir pieminēti ievadā starp virknēm vārdu, kurus nesaprotu ne pa kam. Skaidrs ir viens - Otto ir ne pa jokam uztraucies, ka kļūst siltāk. Un vēl viņš dikti raizējas par siltumnīcām un tās efektiem. Vai arī par vienu siltumnīcu. Es saprotu, ka tā ir ļoti slikta siltumnīca. Bet man ir jāizdomā nedēļas vārds, un tieši to es meklēju grāmatā. Tad nu vienīgais, ko varu labi saprast un šai laikā arī apcerēt, ir «siltums». Jo arī mēs šonedēļ sākam kurināt savas krāsnis. Un tas ir man ļoti mīļš darbiņš. Man vienmēr paticis sēdēt pie krāsns un skatīties uguni. Kopš bērnības. Un šonedēļ es to atsākšu darīt. Un varēšu rakstīt par siltumu un lasīt ģeniālā Otto pārsteidzošās atziņas par siltumnīcas efektu.
lekurināju krāsni un palasīju vairāk. Tas siltumnīcas efekts nav tā, kā es domāju. Tur ir problēmas ar pasauli, un tāpēc to tā sauc. Vispār grūti saprast, bet aptuveni ir tā, ka daudzi cilvēki kaut ko kurina un tad tas uziet gaisā, un nekas labs tas nav, jo pasaule paliek karstāka. It kā tikai p grādiem, kas man nešķiet nekas traks, bet Otto skaidro, ka par dažiem tas nav nekāds sīkums. Gluži otrādi - ir vērts satraukties, jo var izkust ledāji zemeslodes polos un tad dažas valstis var pakļūt zem ūdens. Un tur jau skaidrs, ka nekādas jautribas nebūs. Man gan ir grūti palasīt. Otto ir pārāk gudrs, bet nu ļoti nabadzīgs. Pirmajā lapā ir rakstīts, ka viņam ir palidzējuši zinātniskie vadītāji un pats Otto izsaka lielu paldies par atbalstu vairākiem profesoriem. Tiešām žēl, ka tādiem talantiem jādzīvo, kā pagadās. Noteikti atradīšu viņa adresi (ja viņš vispār dzīvo dzīvoklī) un uzaicināšu viņu uz virtuvi. Vai arī aizsūtīšu kādu dārzeni pa pastu. Bet sākumā jāizlasa grāmata. Tas viņu varētu sasildīt.
8. oktobris
Ir kļuvis pilnīgi skaidrs, ka Otto grāmatu «Gāzveida kurināmā degšanas metodoloģija intensīvajā elektrostatiskajā laukā» es neizlasīšu. Es gluži vienkārši lielāko nesaprotu daļu vārdu. Un tālāk vispār aiziet formulas un tāda matemātika, ko neesmu mācījies. Bet es šodien aiziešu uz bibliotēku un mēģināšu internetā sameklēt Otto adresi vai telefona numuru. Un varbūt viņš man varēs paskaidrot kā cilvēkam, kas pabeidzis 9 klases, kas par jezgu. Jo uztraukums ir ne pa jokam, ja jau tik tālu nonācis, ka viņam palīdz profesori.
Biju bibliotēkā, kur atkal strādāja Zanda un kļuva sarkana. Bet man nebija laika par to daudz domāt. Es ierakstīju meklētājā Otto vārdu un uzvārdu, un man parādījās, ka viņš ir sazvanāms un viņam var arī uzrakstīt e-pastu Zinātņu aka demija. Tad jau varbūt kaut kāda naudiņa viņam tomēr ir. Bet man bija jāpiereģistrējas e-pastā un tas gāja grūti. Beigas tomēr tiku galā viens pats. Kaut käds robots acīmredzot negribēja laut reģistrēt savu vārdu un uzvārdu. Un tad es noskaitos un ierakstiju «Kalendārs», un man uzreiz atļāva. Un tagad es esmu Kalendārs arī internetā. Uzrakstīju vēstuli. Ar valodu man gāja grūti, bet es centos izteikties zinātniski.
Labdien, Otto! Bet es nezinu, vai ir diena, kad Jūs šo lasāt. Tad piedodiet. Mani sauc Oskars. Nevarētu teikt, ka es esmu stāvā sajūsmā par Jūsu grāmatu «Gāzveida kurināmā degšanas metodoloģija intensivajā elektrostatiskajā laukā», jo nevarēju to izlasīt līdz galam. Bet mani būtiski satrauc darbā iztirzātie temati - siltumnīcas efekts, globālā sasilšana. Taču es nespēju iedziļināties vairākos aspektos, jo man ir deviņas klases. Tāpēc es lūdzu, vai Jūs nebūtu tik laipns un nepaskaidrotu man pāris būtiskas detaļas, ko man vajadzētu zināt par mūsu planētas nākotni. Es Jums pretī piedāvāju zupu svētdien 14:00 Baznīckalnā par velti. Būtu labi, ja līdzi i paņemtu kādu trauku. Bet, ja Jūs to nevarat atļauties, es pateikšu Janīnai, lai vina Jums aizdod savu veco laiku porcelānu. Varu arī iedot Jums naudu ceļam turp un atpakaļ. Zinātniekiem tagad grūti laiki. Ceru, ka Jums mājās jau kurina, ja Jums vispār ir, kur dzīvot. Bet, ja vēl nekurina, tas taču arī labi. Tad taču ir mazāk emisijas nedarbojas, kā ļaunie grib. Mani sauc Oskars, un es zinu no galvas kalendāru. Sirsnīgi sveicieni.
9. oktobris
Aizcilpoju līdz Janīnai un piedāvāju izbraukt līkumiņu ar divriteni tāpat vien. Viņa bija beigusi savus kabaču konservēšanas darbus un piekrita. Tā nu mēs aizmināmies līdz Lauktehnikai, tad atpakaļ, pariņķojām pa pilsētu. Un tad Janīna mani uzaicināja pusdienās uz restorānu. Bet ne jau <<Stūrīti»>, bet uz pašu labāko, kas mūsu pilsētā skaitās. Es gan nebiju pietiekami labi apģērbies, tāpēc pirms tam aizbraucām pie manis un es uzvilku sinepju krāsas uzvalku. Tad es biju gatavs restorānam.
Nemaz tik ļoti nepieēdāmies, kā varēja gaidīt. Viss bija ļoti dārgi un diezgan maz. Bet skaisti izskatījās. Es paņēmu piles pastēti ar baklažānu laiviņām, bet Janīna pasūtīja plovu azerbaidžāņu gaumē. Tas viss kopā maksāja gandrīz 40 eur. Bet pret mums izturējās ļoti labi, tikai vienreiz pienāca oficiants un palūdza, vai mēs nevarētu runāt mazliet klusāk, jo vēl ir citi klienti. Bet mēs jau visu bijām izrunājuši un tas mums nekaitēja.
Mājās gan es paēdu vēlreiz kārtīgas vakariņas. Ceptas renģītes ar kartupeļiem un krējumu.
Vispār Janīna šodien restorānā runāja dīvainas lietas. Kaut ko par ikgadējo ziemas miegu un pazušanu, bet man bija grūti saprast, ko viņa saka, jo es tik glaunās vietās jūtos pārāk nepraktisks (nesapratu, kāpēc tik daudz dakšiņu un kā var apēst laiviņu). Par gada tumšo pusi, kaut kādu pansionātu vai dzīvokli citur, nezinu. Dīvainas lietas viņa runāja, ko es nevaru atcerēties, un tagad es mēģinu atcerēties, un man nenāk miegs.
10. oktobris
Arvīds, Arvis, Druvis. Šodien Arvīds. Es neesmu realizējis savus draudus ielūgt uz vārdadienu mācītāja bijušos kaimiņus. Nav tādas vajadzības. Kopš tās reizes Arvīds ir bijis ļoti diskrēts, ja nu gadījumā es šo vārdu izmantoju pareizi. Bet es tik un tā domāju viņu apsveikt. Mamma sākusi brokastīm kurināt plīti. Mums ir divas. Malkas plīts aukstajam periodam un gāzes plīts siltajam laikam. Pagaidām pietiek, ja no rīta iekurina plīti un tad vakarā krāsni. Bet, kad ir pavisam ziema, tad no rīta jākurina gan plīts, gan krāsns un vakarā vēlreiz krāsns. Tad ir pavisam silti un nejūt, ka ir auksti. Bet tagad es pēc brokastīm sēžu un domāju, ko es varētu uzdāvināt Arvīdam, ja ņem vērā, ka viņš tic Dievam.
Šķiet, ka tā būs vafeļtorte. Nopirku vafeļtorti un svecītes, bet pie Arvīda mājas atcerējoska vārdadienā taču nesprauž svecītes. Turklāt - vafeļtortē tas ir grūti. Tāpēc svecītes es viņam uzdāvināju vienkārši blakus tortei. Un viņš teica, ka tas sirds siltumam. Tad mēs iedzērām kafiju un apēdām katrs pa gabaliņam tortes, bet es apēdu trīs gabaliņus vēl. Un tad es mācītājam jautāju par Jēzu. Vai viņam bija vārdadiena un kad, un vai viņš to svinēja. Un mācītājs atbildēja, ka toreiz vēl nebija vārdadienas un Jēzus to noteikti nesvinēja. Bet dzimšanas dienas? - es jautāju. Un mācītājs atbildēja, ka Jēzus dzimšanas dienas gan mēs visi svinam. Un tad es jautāju, ko mācekļi viņam dāvināja – vai kūkas arī? Bet Arvīds teica, ka baigo kūku toreiz nebija. Labi, ja sanāca maize. Un tad es gribēju zināt par zupas virtuvēm toreiz, bet mācītājs teica, ka Jēzus noteikti priecājas un ir klāt mūsu zupas virtuvēs. Un tad es gribēju zināt, kā viņš to var zināt. Un Arvīds teica, ka viņš redz prieku. Īstu prieku. Un labsirdību. Un tad es gribēju zināt, bet neatceros, ko es gribēju zināt. Bet mācītājs atbildēja, un to es atceros, ka visi labie vārdi, ko es varu iedomāties, nozīmē Jēzus klātbūtni, bet Jēzus ir Dieva vārds. Un tad es gribēju zināt, vai siltums ir Jēzus klātbūtne. Un tā izrādījās Jēzus klātbūtne. Un tad es gribēju zināt, vai siltumnīcas efekts arī ir Dieva vārds. Bet siltumnīcas efekts nebija Dieva vārds. Tas ir cilvēku vārds. Un šito putru mums pašiem nāksies izstrebt - teica Arvīds un paņēma otro vafeļtortes gabaliņu, kamēr es paņēmu piekto un, kamēr gaviļnieks bija virtuvē pēc vēl kafijas, arī sesto. 100
11. oktobris
Aizgāju pie Ģirta uzzināt, ko viņš domā par svētdienas zupu, bet viņš bija saaukstējies, un es gāju pie Kitijas. Kitija bija ar mieru mainīties un teica, ka tagad ir ķirbju laiks un viņa varot pagatavot ķirbju biezzupu. Es biju gatavs sagādāt visu vajadzīgo, bet Kitija teica, ka viss, kas vajadzīgs, ir ķirbji un vēl daži sīkumi, kas saimniecības ēkā jau ir. Lai es neuztraucos. Un es neuztraucos.
Esmu bibliotēkā un staigāju gar grāmatām. Tad es paņemu kādu grāmatu un atšķiru jebkurā vietā un izlasu teikumu vai divus. Visdīvainākais, ko izlasīju šodien no vienas grāmatas: «Novelc apavus. Un pievērs tam uzmanību.>>
Pa ceļam mājās visu laiku skatījos uz saviem apaviem. Es tā bieži daru, bet šoreiz es to darīju speciāli. Parasti, kad skatos uz saviem apaviem, es domāju par kaut ko citu. Bet šoreiz es domāju tikai par iešanu un kāju likšanu vienu pēc otras. Kad nonācu mājās un pieliecos, lai novilktu apavus, atcerējos teikumus no grāmatas. Un es novilku apavus ļoti lēni un rūpīgi. Atsēju līdz galam un novietoju vienu otram gluži blakus. Tālāk es par to vairs nedomāju. Gāju kurināt krāsni un ilgi skatījos siltumā.
12. oktobris
Aizgāju pie Janīnas un novilku apavus, ienākot ķēķī. Viņa uz mani ilgi skatījās, jo es ilgi vilku apavus un noliku rātni. Tad es viņai jautāju, vai viņa kādreiz ir domājusi par to, kā novelk apavus. Bet Janīna teica, ka viņa vienmēr par to domā. Un es biju pārsteigts. Tiešām? - es prasīju. Bet viņa neatbildēja, jo nedzirdēja. Un tad es izdomāju, ka tā tiešām varētu būt. Janīna vienmēr ģērbjas ļoti rūpīgi. Tas nav nez no kurienes. Viņa vispār ir ļoti rūpīga. Man viņa ir vairāk jāpavēro. Ķēķis ir silts. Te ir Jēzus. Un pilns ar kabaču burciņām visos veidos.
Atkal esmu bibliotēkā. Varbūt Zanda kaut ko padomās, bet tā tas galīgi nav. Es atcerējos, ka esmu aizmirsis paskatīties e-pastu. Jo es tomēr gaidu atbildi no Otto. Un tiešām bija. Otto bija atbildējis. Ļoti īsi, bet jauki:
Sveiks, Oskar!
Mazliet dīvaini, ka lasi tādas grāmatas kā manējā. Vispār jau tas ir promocijas darbs, ko izlasa vien pāris profesoru un tad ieliek vērtējumu. Neviens cits to nekad nelasa. Bet Tu esi izņēmums un tāpēc es nolēmu Tev atbildēt. Es saprotu, ka Tu gribi pēc iespējas vienkāršāku un īsāku atbildi uz jautājumu - ko es varu darīt pasaules labā, lai mazinātu siltumnīcas efektu? Lūk, vienkārša atbilde - kad nākamreiz iegādājies kādu lietu, padomā, vai bez tās nevari iztikt! Tas arī viss. Paldies par ielūgumu uz zupas virtuvi! Zinātnieku darbs varbūt tiešām netiek pienācīgi novērtēts, bet nav jau arī gluži tik traki. Kaut gan te jāpiemetina, ka nedomāju, ka virtuve ir traki. Man liekas, ka tas ir vajadzīgi un jauki. zupas Un, galvenais - silti. Ar sveicieniem, Otto,
Un es uzreiz rakstīju viņam:
Otto!
Priecājos un ņemšu vērā ieteikumu. Es par to noteikti padomāšu. Man nav daudz mantu, bet tik un tā varu par to padomāt. Bet mani arī interesē, lūk, kas – vai Tu esi padomājis, kā Tu novelc apavus? Es pēdējās dienas tam pievēršu uzmanību. Vēlreiz paldies. Oskars
Gāju mājās un uzskatīju, ka man tagad ir vēstuļu draugs. Man nekad nav bijis vēstuļu draugs. Bet tagad ir. Viņu sauc Otto. Skaties, no kura gala gribi.
13.oktobris
Šoreiz zupas virtuvē nekā nepietrūka. Kitija lieliski un ātri viena pati pagatavoja to biezzupu. Vairāki no draudzes pēc dievkalpojuma bija gatavi palīdzēt, bet Kitija visu jau bija paveikusi. Cilvēki ar savām burciņām un karotēm ieradās no malu malām. Daudzus, pat lielāko daļu, es esmu redzējis pilsētā. Viņi arī mēdz staigāt šur tur. Bet ir arī tādi, ko redzēju pirmo reizi. Pēc virtuves daži palika palīdzēt visu nokopt. Bet es aizgāju pie Arvīda parunāt. Viņš vispār prie cājās, ka melnais periods manā dzīvē ir kļuvis gaišāks. Es teicu, ka tas varbūt tāpēc, ka es rūpīgi novelku kurpes. Viņš gribēja zināt smalkāk, un es visu pastāstīju. Viņš ilgi domāja un tad teica, ka tā ir diža doma. Un atkal ilgi domāja. Un tad teica – jā, tā ir diža doma. Vai tu neatceries grāmatu, kur to lasīji? Bet es neatcerējos gan.
15. nedēļa « OTRĀDI »
14. oktobris
Šorīt jau līdz ar atvēršanu biju bibliotēkā, jo jutu, ka Otto būs kaut ko pa svētdienu izdomājis. Un tā tiešām bija. Vinš ir interesants. Atsūtīti tikai trīs burti. Zilbe. «ZEN». Es nezinu, ko viņš ar to ir domājis. Bet es arī negribu to izrādīt un prasīt viņam padomu vai skaidrojumu. Mēģinašu pats. Varbūt tie ir trīs vārdu pirmie burti. Tā dara. Firmas un skolas. Bet tad es saprotu, ka ir taču internets un es diezgan viegli to varu noskaidrot. Bet, kad biju meklētājā jau ierakstījis <<ZEN», es apstājos. Nē. Man pašam tas jānoskaidro ar savu pieredzi. Tā es iedomājos. Un galu galā es jebkurā laikā to varēšu noskaidrot internetā, ja visi striki trūks. Bet man kaut kas ir jāatbild Otto. Un es vienkārši apgriežu vārdu otrādi.
Otto!
NEZ. sraksO.
15. oktobris
Man ļoti iepatikās vakardienas doma par ačgārnību. Un es sāku staigāt atpakaļgaitā. Tas galīgi nav vienkārši. Visu laiku gribas skatīties, kur es eju. Jo es nezinu. Redzu tikai tās vietas, kur tikko esmu bijis. Ļoti grūti nokāpu pa kāpnēm. Gandrīz nokritu beigās.
Atpakaļ es eju vismaz trīsreiz lēnāk nekā uz priekšu. Daru to uzmanīgi, un cilvēki atskatās. To nu gan es redzu, jo esmu otrādi. Parasti es neredzu, vai cilvēki uz mani atskatās, bet tagad es redzu tikai to. Pāris reižu gadījās arī saskrieties, un pārsvarā cilvēki nebija laimīgi. Saskrieties ar mani nav patikami. Jo es esmu liela, atpakaļejoša bļoda. Pilsētas augšā, kur beidzas Lielā iela, pagriežos pa bijušo Ļeņina ielu aiziešu pie Neimanes. Tas būs kādu laiciņu. Un nodemonstrēju Janīnai savu jauno gaitu. Viņa tā dīvaini uz mani skatījās un tad skaļi teica - šodien, lūdzu, esi normāls, Oskar. Un tad es viņai paskaidroju visu, ar ko pēdējā laikā esmu aizņemts. No Otto līdz siltumnīcas efektam un ZEN un dzīvošanai otrādi. Bet varēja redzēt, ka Janīnai nav garastāvoklis. Viņa diezgan garlaikoti noskatījās visā, ko es teicu. Sapratu, ka man laiks, un atvadījos.
16. oktobris
Dārgais Oskar! Man pēdējā laikā ļoti daudz darba. Ja viss notiks, kā plānots 1. novembrī došos nedēļu ilgā komandējumā uz Japānu. Ja vēlies, lai atsūtu Tev kartīti no Uzlecošās saules zemes, atsūti savu adresi! Un, ja gribi kaut ko uzzināt par ZEN, ir īstais brīdis sūtīt man jautājumu, un es viņiem pajautāšu. Lai labi staigā kājas! Otto
Interesantais Otto, Pajautā viņiem šo: Kāds šodien datums? Oskars
17. oktobris
Es esmu rīkojies nepareizi, bet tagad es rīkošos pareizi - tā taču cilvēki saka. Arī man pirms kāda laika bija līdzīgi, kad aizbēgu uz «Nākotni» ar šņabi un naudu. Bet pēc tam es, šķiet, rīkojos pareizi, ja jau Arvīds, mamma, Janīna un kristīgie pavāri ar mani vēl uztur kontaktus. Bet ir tik daudz cilvēku, kas dabū pavadīt ilgus gadus cietumā vai slimnīcā, vai vēl kaut kur, tāpēc ka rīkojušies ačgārni. Tas tev nav staigāt atpakaļ pa pilsētu. Tas ir izdarīt kaut ko neatgriezenisku. Man jau pietiek ar pāris nedēļām klīnikā, lai saprastu, ka dzīve ieslodzījumā nav nekāda medus maize. Ir ļoti slikti, ka nevar iziet ārā un staigāt, kur grib. Es, man liekas, nomirtu, ja nevarētu iet garās pastaigās. Tāpat es ilgi nevaru iztikt bez savas pilsētas. Es te esmu piedzimis un uzaudzis. Tiesa, tagad gan te neviens nedzimst, jo slimnīcu pirms pāris gadiem slēdza. Tagad iešu pastaigāties gar to slimnīcu.
Es esmu slimnīcā. Vecajā slimnīcā. Es reti kad tā daru. Pat nezinu, kāpēc, bet pataustīju durvis, un tās bija vaļā. Nevis galvenās durvis, bet aizmugurē, kas veda uz agrāko darbiman nieku kafejnīcu. Tās gan bija nedaudz iestrēgušas, bet jau ir spēks. Es parasti tā nerīkojos. Tas ir nepareizi. Bet bija liela ziņkārība, un tagad es esmu iekšā. Es sēžu galvenā ārsta kabinetā pie viņa bijušā galda. Ārstu sauca Oskars. Un mani sauc Oskars.
Visu dienu biju slimnīcā. Tagad esmu mājās. Slimnīca ir milzīga celtne. Ar daudzām nodaļām un palātām. Gandrīz visas durvis ir vaļā. Un gultas un pat palagi, un spilveni, un segas ir vietā. Un vēl tur ir visādas mantas. Tikai nav neviena cilvēka. Tikai es esmu.
18. oktobris
Šodien atkal biju slimnīcā. Kaut kas mani uz turieni velk. Katru reizi rūpīgi apskatos, vai kāds neredz. Gan ārā, gan iekšā. Rūpīgi aizveru durvis, pie logiem daudz nerādos. Te pat ir ūdens. Nav karstais, toties ir aukstais. Un ēdnīcas lielajā virtuvē darbojas plītis. Tās ir elektriskās plītis, tas nozīmē, ka te ir elektrība. Gaismu gan iekšā neslēdzu, jo to varētu redzēt. Slimnīcas pagrabstāvā laikam ir bijusi veļas mazgātava un noliktavas. Te ir visāda veida slimnīcas apģērbi. Var pārģērbties gan par ķirurgu, gan par pacientu. Par māsiņu, ja baigi vajag, arī var pārģērbties. Es paņēmu baltu halātu un uzvilku baltu, augstu cepuri, un aizliku priekšā mutei aizsēju. Un tāds es staigāju pa slimnīcu. Es nezinu, vai kāds zina, ka slimnīca ir vaļā. Es zinu.
19. oktobris
Šodien biju tik aizņemts ar zupas virtuvi, ka galīgi neaizgāju uz slimnīcu. Un arī internetā neesmu bijis, tāpēc nezinu, vai Otto kaut ko man atrakstījis. Visur tikšu pirmdien. Jo rīt ir svētdiena.
20. oktobris
Arvīds pats jautāja un pats atbildēja. Vai zini, kāpēc Dievs radīja pasauli? Lai būtu svētdiena. Un mēs to visi pavadītu kopā.
16. nedēļa « ATKLASME »
21. oktobris
Šorīt atklāju, ka gandrīz katru rītu pamostos ar kādu domu. Vai es pamostos no tā, ka man ir kāda doma? Vai arī es pamostos un pēc tam pirmā doma kļūst svarīga? Uz šiem jautājumiem es vēl nevaru atbildēt. Par to man jāpadomā. Bet, turpinot par to domāt, es sapratu, ka man nepieciešama vieta, kur domāt. Tā varētu būt vecā slimnīca. Pēc brokastim atkal tur aiziešu.
Gar veco slimnīcu nestaigā daudz cilvēku, tikai skolēni, jo netālu ir lielākā pilsētas vidusskola – viena no četrām pilsētas skolām. Bet, kad stundas jau ir sākušās (8:00), kādu pusstundu gandrīz neviens neiet. Tas ir vislabākais laiks, lai ierastos slimnīcā. Ja kāds skolēns atklās, ka durvis ir vaļā, miera vairs nebūs. Tāpēc ir jāizdomā, kā aizdarīt durvis tā, lai tikai es tieku iekšā. Slēdzeni nomainīt es neprotu, un tas arī prasa laiku, un ņemšanos var pamanit. Un tad man iešaujas prātā ģeniāla doma. Tā droši vien kaut kā ir saistīta ar klīniku, kur esmu bijis. Un es gluži vienkārši izņemu no durvīm rokturi. Un to es turpmāk varu nēsāt līdzi - tāpat kā maizītes, telefongrāmatu un nedaudz naudas. Tagad esmu galvenā ārsta Oskara kabinetā, un turpmāk visa slimnīca būs vieta, kur es domāšu un rakstīšu.
22. oktobris
Domāju šodien iet uz slimnīcu, bet pa ceļam izdomāju aiziet pie Janīnas. Jau priekšnamā sapratu, ka nebūs labi. Janīna stāvēja pie loga un dīvaini skatījās kaut kur ārā.iv
Pēc aptuveni stundu ilgas gaidīšanas un mēģināšanas runāt, ka vajag atgulties, Janīna beidzot atlaidās divdibenu dīvāniņā. Un tagad es gaidu un sargāju sava drauga mieru. Kaut kas viņai ir noticis pagātnē. Man ir tāda aizdoma.
23. oktobris
Daina, Dainis, Dainida. Jādomā, ka tie, kas sastāda kalendāru, domā arī par skaņu, kas vārdiem kopīga.
Janīna ir slimnīcā. Īstajā slimnīcā. Viņu šorīt aizveda. Vakar viņa nepamodās līdz pat vakaram, un es aizgāju mājās pateikt mammai, ka iešu atpakaļ palikt pa nakti, ja gadījumā Janīna pamostas un viņai ir slikti. Bet viņa nepamodās arī no rīta. Tad atnāca mamma, paskatījās un teica, ka nav labi. Un izsauca ātro palīdzību. Ātrā palīdzība atbrauca un arī teica, ka nav labi. Viņi aizveda Janīnu Neimani uz jauno slimnīcu, kas ir kādas desmit reizes mazāka par veco slimnicu. Un ārsti prasīja, kas mēs Janīnai esam. Un mamma teica, ka esam draugi. Un ārsti prasīja, vai viņai ir radinieki. Un mamma paskatījās manī, un es papurināju galvu. Un dakteris teica, ka Janīna ir pārdzīvojusi kaut kādu sabrukumu. Un tagad viņa laikam mirst.
24. oktobris
Visu laiku staigāju pa veco slimnīcu un mēģinu kaut ko izdomāt, bet nekas nenāk prātā. Ir pavisam čābīgi. Nekas nenāk prātā. Skaidrs, ka man šodien jāaiziet pie Janīnas. Ja nu viņa jau ir pagalam? Mamma iedeva savu telefona numuru. Ja Janīna nomirs, zvanīs pa telefonu. Bet es staigāju pa veco slimnīcu un rokās virpinu durvju rokturi.
Beigās aizgāju uz jauno slimnīcu. Janīna vēl ir dzīva, bet pielikta pie visādiem aparātiem. Un ārsti nedod nekādas prognozes. Viņai tomēr esot gadi. Un prakse rāda, ka šādā vecumā cilvēks nedzīvo pēc šādiem notikumiem. Es gan domāju, ka viss izklausās tieši pēc tā, ka Janīna varētu izdzīvot. Bet skaidrs ir viens - man tomēr jādomā, ko darīt, ja viņa nomirs. Kā viņu apglabāt un kur. Vai viņai ir bijuši kādi dzimtas kapi? Tas viss būs jānoskaidro, jo es to neesmu viņai prasījis. Un man būs jāaiziet uz viņas māju pēc dokumentiem un citām lietām. Es nezinu, vai viņa tagad kaut ko dzird vai sapņo. Es gribētu paprasīt ārstam, vai viņa mani dzird. Bet es jau nerunāju. Un ārsts izskatās aizņemts ar domām par dzīvības glābšanu, un es viņu
lieku mierā. Apsēžos 112
blakus Janīnai un mierīgi pastāstu, ka man nāksies aiziet uz viņas māju parakāties pa mantām. Neuzmet lūpu un baigi nekreņķējies par to - es saku. Tas ir absolūti nepieciešams gadījumā, ja tu nomirsti. Un izskatās, ka tu to dari. Bet, ja tu vari to nedarīt kaut kādā sev zināmā veidā, varbūt pagaidi vēl mazliet. Kaut kad būs Ziemassvētki.
25. oktobris
Es nepazīstu nevienu cilvēku, kas būtu miris un pēc tam atdzīvojies. Bet, ja es tādu satiktu, man viņam būtu, ko jautāt. Neskatoties uz to, ka es nerunāju. Ar dzīviem cilvēkiem es nerunāju. Bet ar mironi?
ET
26. oktobris
Šorīt piedzīvoju atklāsmi. Tas ir viens vārds. Un šis vārds ir kabači. Sapratu, ko mēs rīt ēdīsim zupas virtuvē. Jau aizvakar mamma teica, ka bijusi pie Arvīda un viņš uzskatot, ka par Janīnu varētu aizlūgt. Man liekas, ka aizlūgt ir labi un lai viņš tā dara. Bet visi pārējie ēdīs Janīnas kabaču burkas. Tā mēs vienosimies kopīgā lietā.
Biju pagrabā. Tur ir pārpilnība ar kabaču burkām. Simtiem kabaču burku dažādās formās un sastāvos. Trīs piegājienos uz baznīcas saimniecības ēku aizstūmu 200 burkas. Vajadzētu pietikt. Katrs apmeklētājs apēdīs vienu burku. (Ja gribēs, protams.) Ja negribēs, varēs iet mājās. Jo zupa rītdien nebūs. Būs kabači. Un, kad tu savu burku izēdīsi, tu to aiznesīsi mājās un ieliksi tajā svecīti. Ta svecīte būs par Janinu. Un, kad svecīte būs izdegusi, kaut kas notiks. Es nezinu, kas notiks. Bet tāda atklāsme man šorīt atnāca kopā ar vienu vārdu. Bet tagad es esmu tā nostūmies kabačus, ka gandrīz krītu no parguruma. Dokumentus neesmu atradis. Es pat nezinu, vai viņa tiešām ir Janīna Neimane. Bet ko es zinu tiešām – viņa ir mans draugs. Un, ja draugs mirst, visi rit ēdīs kabačus. -
27. oktobris
Daudzi šodien tiešām ēda kabačus, un tad Arvīds pateica par svecītes rituālu, un es redzēju, ka daudzi ielika burciņas somā. Daudzi bērni, kas priecājās par Janīnas dzintaru, ielika burciņas savās svētdienas skolas somās. Tagad es sēžu, jau tumšs, un pats dedzinu burkā svecīti. Un tagad tā tūlīt izdegs. Mammai zvana telefons. Janīna ir pazudusi.
17. nedēļa « PAZUŠANA »
28. oktobris
Mēs ar mammu bijām slimnīcā. Dakteri gribēja zināt, vai Janīna gadījumā nav pie mums. Viņa ir pazudusi vakarpusē. Dežurante viņu ir redzējusi, un arī kamerās var redzēt, ka viņa vienkārši nāk pa gaiteni un tad iziet ārā pa durvīm un pamet slimnīcas teritoriju. Viņa vēl palūgusi dežurantei cigareti, un tāpēc licies, ka tas ir normāli. Cilvēks vienkārši iziet uzsmēķēt pirms naktsmiera. Tagad dežurante raudāja, jo viņai likās, ka viņu atlaidīs.
29. oktobris
Bija atbraukusi policija. Nopietnā policija, ne no pašvaldības. Viņi runāja ar mammu un pēc tam gribēja runāt ar mani, bet viņiem tik un tā nācās runāt ar mammu. Tad viņi laikam aizbrauca meklēt Janīnu. Uz kurieni, nepateica.
30. oktobris
Vakarnakt paliku <<Neimaņos». Mamma man to atļāva. Ar lielām bažām.
Zināmā mērā man ir bail, un es par to rakstu, jo tad visaizņemts un tik daudz nebaidos. Sēžu ķēķī un maz esmu domāju, ko tagad darīt. Skaidrs, ka iet meklēt Janinu p pilsētu vai citām mājām ir bezjēdzīgi. Man vienmēr licies, ka Janīna diezgan skaidri zina, ko viņa dara. Viņa noteikti aizgāja savās darīšanās.
31. oktobris
Janīna esot atrasta. Mamma piezvanīja uz policiju, un izrādījās, ka viņi jau vakar Janīnu esot atraduši. Bet, kad mamma gribēja zināt, kur viņa atrodas, policija negribēja teikt, jo tā esot neizpaužama informācija, ja persona to nevēlas. Tā persona laikam ir Janīna, cik es saprotu. Tikai nesaprotu, kāpēc viņa nevēla
1. novembris
Esmu aunapiere. Janīna taču man 9. oktobrī visu pateica. Tikai es pietiekami neklausījos.
2. novembris
Pamodos, apstaigāju gandrīz tukšo māju, iedzēru kafiju, paēdu kabačus. Ir diezgan grūti ar tādu labāko draugu kā Janīna Neimane. Pa šo laiku man sāk šķist, ka viņa zina, ko dara. Es esmu izdomājis beigt uztraukties. Tieši tāpēc, ka man ir pārliecība par Janīnas spēkiem pašai ar visu tikt galā. Jo es ticu savam draugam.
Sapratu, ka ilgi neesmu pastaigājies, un šodien to darīju pa visu pilsētu. Tad aizgāju pie Veras, kas rīt būs virtuvē, bet viņa nebija mājās. Atstāju zīmīti, vai ar rītdienu viss kārtībā un nevajag palīdzēt. Tad aizgāju uz saimniecības ēku un viņu satiku. Vera jau ņēmās. Būs biešu zupa. Viss var notikt arī bez manis. Tas ir atbrīvojoši. Man ir sajūta, ka rīt neapmeklēšu ne virtuvi, ne baznīcu. Bet pie Arvīda ieskriešu tikai tāpēc, lai skaitītos. Man gribas vienkārši pabūt vienam. Tas nav nekas tāds.
3. novembris
Visu dienu biju pa āru. Drīz vajadzēs cepuri un cimdus. Šalle jau ir jāvelk. Iegāju pie Arvīda pateikt, ka viss kārtībā. Viņš it kā gribēja parunāties, bet, kad redzēja, ka mani tas īsti nesaista, atvadījās ar vārdiem - labi, labi, ej nu savās darīšanās. Un es arī aizgāju. Tikai darīšanu man šodien nekādu.
Reizēm gadās, ka cilvēki man uzdod jautājumu – a kurš vārds tev pašam patīk visvairāk? Vai arī – kurš ir tavs mīļākais datums vai mēnesis? Es uz tādiem jautājumiem nekad, protams, neatbildu. Tāpat kā es neatbildu uz daudziem citiem jautājumiem. Bet novembris man laikam nepatīk visvairāk. Nekas nav beidzies, un nekas nav sācies. Tāda ir sajūta šajā mēnesī. Manā pilsētā uz sienas ir uzpūsts uzraksts – kolēģi, pasmaidi! Un blakus kāds ar citu krāsu ir uzpūtis smaidiņu. Kolēģis ir pasmaidījis.
18. nedēļa « KĀRTĪBA »
4. novembris
Šonedēļ es kārtošu lietas. Vairs neuztraukšos par Janīnu. zupas virtuvi, globālo sasilšanu, ZEN, mīlestību un citām lietām. Es kārtošu savas lietas. Iztīrīšu istabu un piekopšu mantas. Nevajadzīgo sviedīšu ārā.
Sāku visu darīt, sapratu, ka man galīgi nav daudz mantu. No ārā sviežamām lietām ir tikai pāris salūzušu zīmuļu un pildspalvu, kaut kādi bērnības zīmējumi, ko mamma neļauj sviest ārā, un dažas drēbes, ko vairs nevilkšu. Tās es iesaiņoju maisiņā un izmetu āra miskastē. Ir vēl arī salauzts krēsls, bet to es nolemju salabot. Vēlāk.
Otto!
Apsveicu Tevi vārdadienā! Tev gan it kā ir viens burts par daudz, bet galvenais, lai cilvēks labs. Ceru, ka esi Japānā, bet nezinu. Varu Tev pateikt noslēpumu, ka man tagad ir savas telpas vecajā pilsētas slimnīcā. Es tur kārtoju lietas. Man liekas, ka ir jābūt kaut kādai lietu kārtībai. Un vēl man ir sajūta, ka nekas nenotiek tāpat vien. Kā Tev liekas? Oskars Ir sākušās rudens beigas.
5. novembris
Biju aizgājis līdz «Neimaņiem»>. Tur neviena nav. Tikai es biju. Bet tagad esmu vecajā slimnīcā, un man ienāca prātā sakārtot pilnīgi visu slimnīcu. Es gan nezinu, kāpēc. Otto šodien bija atbildējis diezgan īsi – viņam arī šķiet, ka nekas nenotiek tāpat vien. Viņš ir Japānā. Prasīja man īsto pasta adresi, lai var atsūtīt kartīti. Es aizsūtīju savu īsto pasta adresi.
6. novembris
Pēc brokastīm uzreiz gāju uz veco slimnīcu un tagad esmu atnācis. Sākšu no pagraba, iztīrīšu, izmazgāšu. Un tad kāpšu pa stāvam augšā. Slimnīcai ir pieci stāvi. Mūsu pilsētā agrāk laikam ļoti daudzi slimoja. Jaunajai slimnīcai ir tikai divi vai trīs stāvi. Bet pagrabs ir tiešām netīrs un savandīts. Es paņemu visas drēbes, ko vien varu atrast, un šķiroju pēc krāsām un modes. Tur ir baltās dakteru virsas, slimnieku pidžamas, halāti, sanitāru kostīmi, arī uzvalki un dažādas mājas drēbes. Pat lietussargi. Mēģinu salikt pēc piederības.
Sakārtoju pagraba lietas daudzmaz. Bet tīrīšu un mazgāšu rīt. Tagad iešu mājās. Ir plāns rīt paņemt līdzi kartupeļus un tepat uzvārīt. Ko tad tur vajag. Kartupeļus, ūdeni, katlu un hmeli suneli. Un veseli ēduši.
7. novembris
Trīs stundas pagāja, tīrot un pēc tam mazgājot visas pagraba grīdas. Un tas bija bez pauzēm. Pagrabs taču ir tikpat milzīgs kā visa mājas apakša. Tagad atpūšos savā kabinetā. Iešu uzlikšu vārīties ūdenī kartupeļus nomizotus. Pielikšu tiem hmeli suneli un apēdīšu. Citreiz gatavošu kaut ko sarežģi tāku. Pamazām iemācīšos.
8. novembris
Pirms slimnīcas aizgāju uz «Neimaņiem». Vienkārši pārbaudīju, vai neviens svešs nav bijis mājā. Bet neviens tur nav bijis. Tikai es iepriekš. Tad gāju uz slimnīcu tikt galā ar pirmo stāvu.
Pirmajā stāvā pārsvarā ir kabineti. Un daudzos es tomēr netieku iekšā, jo tie ir aizslēgti, bet daži ir vaļā. Es nesaprotu, vai šo slimnīcu ir pametuši steigā vai arī domājuši atgriezties. Jo viss ir atstāts, it kā kāds būtu izgājis uzsmēķēt. Pārbaudīju, ka pat parastie telefoni pīkst.
Pirmais stāvs aizņēma mani līdz vēlam vakaram, bet pabeidzu. Nebija tik traki kā ar pagrabu, turklāt es šur tur netiku iekšā. Uz dažiem galdiem bija dokumenti. Tos es saliku atvilktnēs.
Vispār no pagraba un pirmā stāva esmu savācis daudz apģērba gabalu. Gan sieviešu, gan vīriešu mode.
Varētu aiznest uz baznīcu, kad būs adventes laika labdarības kravas. Vienkārši anonīmi tur nolikt. Varbūt kādam vajag. Slimnīca ir spokaina vakaros. Kad te neviena nav. Tikai es. Nu, es esmu. Es esmu.
9. novembris
Šodien bija smieklīgi. Gandrīz visu dienu zvanījos pa telefonu. Atcerējos, ka man taču vienmēr līdzi ir telefongrāmata.
Sāku zvanīties uz tiem numuriem, kas ir grāmatā. Tā es atklāju, ka pa telefonu runāt man nav nekādu problēmu. Man tas pat patīk. Grāmata ir veca, un arī visi, ko es sazvanīju, ir veci kā vēsture. Un daudziem tiešām gribas runāt, jo nav neviena cita, ar ko parunāt.
Piezvanīju arī vecam Arvīda kaimiņam, ko noteicu pēc adreses. Viņš zināja Arvīdu un ļoti priecājās, ka esmu viņam piezvanījis, un brīnījās. Prasīja, kāpēc es zvanu. Es teicu, ka varbūt Arvīds viņu gribētu pat satikt, tikai kautrējas. Un Leo (tā viņu sauc) teica, ka viņš jau arī labprāt satiktu veco <<nāburgu». Citādi tikai avīzē lasot, ka mācītājs atkal kaut ko izdarījis. Nemaz dzīvē vairs nesatiek. Es teicu, lai taču atnāk uz baznīcu svētdien, bet Leo teica, ka netic Dievam. Es teicu, ka nav jau obligāti jātic Dievam, lai satiktu kaimiņu. Un tad viņš palika domīgs. Vēl viņš teica, ka ir vecs komunists, un smējās. Un es teicu, ka tādā gadījumā es viņu saukšu par Leninu. Leo - Lenins. Un viņš teica, ka agrāk būtu par to apvainojies, jo tā nedrīkst zākāt revolūcijas tēvu, bet tagad viņš esot uz medikamentiem un dzīvē vairs tik ļoti nepiesienas tiem, kas neievēro komunismu. Tā mēs parunājām, un viņš teica, lai piezvanu vēl kādreiz. Arlabvakar, biedri Oskar - Leo tad teica. Dusiet saldi, biedr Lenin - teicu Un noliku klausuli. es.
10. novembris
Mārtiņdiena. Izrādās, Arvīds pagājušajā reizē bija ieteicis uz šodienu pienest klāt vēl visādas dārzeņu lietas. Un pagrabs atkal ir pilns ar ķirbjiem un kaut ko citu. Bija šķelto zirņu zupa. Un tas izdevās. Cilvēki nāk un ņem līdzi, un neapstrīd kvalitāti. Viena tante pat šodien pieteicās un mazgāja traukus pēc tam. Arvīds gribēja ar mani parunāt, un tā arī notika. Es teicu, ka man viss ir mierīgi. Pat nedaudz garlaicīgi. Tas ir normāli šim laikam - viņš teica. Veļu laiks. Jā. Miroņi staigā apkārt savā sliktajā izskatā. Biedē viens otru, aplipuši ar tārpiem, nemodernās drēbēs. Smird pa gabalu. Nemīlu es miroņus, ļoti nepatīkami viņi ir.
Pēdējos teikumus es pats izdomāju, nevis teicu Arvīdam. Bet miroņi man tiešām nepatīk, cik esmu redzējis.
19. nedēļa « SARUNA »
11. novembris
Es šonedēļ priecāšos un izklaidēšos. Darīšu to vecajā slimnīcā - pa telefonu. Pa vidam, kamēr tīrīšu slimnīcu, zvanīšu dažiem cilvēkiem un sarunu pierakstīšu. Tas būs smieklīgi. Es daudz ākstīšos, jo runāt pa telefonu man ir viegli un vienkārši, izrādās. Un pirmajam es piezvanīšu Ļeņinam. Jo es jau viņu pazīstu un tā uzsākt šo izklaidi būs vieglāk.
- Klausos.
- Labrīt, Ļeņin!
- Kas uz sirds, Oskar?
- Jūs esat kādreiz bijis slimnīcā?
- Jaunajā vēl neesmu bijis.
- Bet vecajā?
- Vecajā esmu bijis. Kāpēc jautā?
- Kas jums bija noticis?
- Es gulēju uroloģijas nodaļā. Kā tagad atceros - 3. palāta, pirmā gulta pa labi no loga. Trešais stāvs. Kāpēc jautā? - Kas jums tur bija? Ar uroloģiju kaut kas nebija kārtībā? - Man ir iedzimta labās nieres anomālija. Artērijas sazarojums. Tā daudziem nav. Tad mani operēja, lai to novērstu. Kāpēc tas tevi interesē?
- Jums sāpēja? - Pirms operācijas ļoti. Pēc operācijas palika labāk. Tagad vairs nav sāpējis. Kāpēc tu man to visu jautā, es nesaprotu. - Varētu teikt, ka es veicu aptauju. Salīdzinu veco slimjauno.
nīcu ar -Vecajā slimnīcā bija ļoti labi. Un labi deva ēst. Un toreiz medicīniskā aprūpe bija bez maksas. Tagad viss ir dārgi, un esmu dzirdējis, ka slikti baro. Mans draugs bija jaunajā slimnīcā. - Kas viņam bija?
- Viņš nomira.
- Man ļoti žēl, biedr Lenin.
- Nekas. Mēs visi mirsim.
– Bet pēc tam mēs taču satiksimies debesīs?
- Negribu nevienu satikt. Man tagad jāiet.
- Uz kurieni?
- Uz turieni.
12. novembris
1 Šodien zvanīju uz vairākiem telefoniem, pie kuru mājām esmu bijis. Un man pacēla M. Trukmane, kas dzīvo A. Pumpura (tajā pašā mājā, kur Ļeņins). Pēc balss uzreiz varēja pateikt, ka viņa ir veca tantiņa. Viņa pacēla un ļoti vecā balsī teica - hallo. Un tad es nezināju, ko teikt, un pateicu tikai - tātad jūs esat veca tantiņa... Un Trukmane teica - halo, runājiet, halo. Bet es noliku klausuli. Veciem cilvēkiem pazūd dzirde, redze, un viņi slikti iet pa ielu un labi nesmaržoviņi taču. Bet agrāk skrēja un viens otru dzirdēja, un redzēja, un milēja. Tagad vairs nekas no tā nav palicis. Visi vecie cilvēki ir ļoti tuvu nāvei. Un, jo tuvāk viņi ir nāvei, jo sliktāka kļūst uzvedība.
13. novembris
- Es nezinu, kas jūs esat. -
- Es arī nezinu, kas jūs esat.
- Kāpēc jūs man zvanāt?
– Kāpēc jūs pacēlāt?
- Tāpēc, ka jūs zvanījāt.
– Es zvanīju tāpēc, lai kāds paceltu.
- Nu tas ir noticis. Un ko tālāk?
- Tālāk nekā nav.
- Tad uz redzēšanos.
- Uz redzēšanos?
14. novembris
Šodien aizgāju uz uroloģijas nodaļas 3. palātu un apgūlos pirmajā gultā pa labi no loga. Pa logu varēja redzēt koku. Tas šūpojās un bija bez lapām. Es to nepazinu. Uz šo koku ir skatījies Ļeņins un domājis par savu komunismu. Aiz koku zariem bija debesis. Vēlāk sāka līt.
Pašā vakarā atcerējos par gaismas ātruma telefona numuru un piezvanīju. Un atkal bija savādi signāli, bet neviens nepacēla. Kad izgāju no slimnīcas, laternas jau dega.
15. novembris
Mammai rīt dzimšanas diena. Man kaut kas jāizdara. Varētu nopirkt kādu dāvanu, bet viņa jau ir tādos gados, ka man grūti iedomāties, ko vajag. Un tad man iešāvās prātā uzcept viņai tiešām lielu torti. Ļoti lielu torti. Slimnīcas ēdnicas apstākļi to atļauj. Vajag tikai atrast labu recepti, sapirkt produktus, ko vēl pagaidām varu atļauties, un uzmanīgi sekot receptei. Un vajadzētu tā, ka viņai ir prieks par milzīgo atšķirību starp tām cūku gripas briesmām, ko pagatavoju vasaras vidū, un torti, kam jābūt izcili labai un lielai. Ja es pasniegšu mazu torti, tā izskatīsies pēc bulciņas, ja došu vidēju, tā būs maza torte, bet, ja izdosies milzīga, tā jau būs normāla. Esmu tik liels taču. Ar to jārēķinās.
Izšķirstīju trīs pavārgrāmatas. Cepšu šokolādes torti ar šokolādes glazūru un skaidiņām. Tur vēl vajag dzērvenes dekorējumā. Es domāju, ka ir dzērvenes. Atradu tortes formu. Vislielāko, kādu varēju atrast visā ēdnīcas virtuvē. Tā tieši iet plītī. Tad aizgāju pēc sastāvdaļām, ko nopirku gandrīz divreiz vairāk, jo arī kūkai jābūt lielai. Man iztērējās daudz nauda. Kaut kad vajadzēs atsākt meklēt.
Aptuveni kūkas vidū sāku šaubīties, vai zināšu, kad tā ir gatava. Laiks receptē ir minēts 2 stundas, bet es jau taisu vairāk. Un es piezvanīju M. Trukmanei, jo viņa ir veca tantiņa un tās jau zina visu par plītim un kūkām. Viņa atkal nedzirdēja un vairākkārt teica-halo, runājiet. Kāpēc tādiem cilvēkiem vispār ir telefons? Bet beigās viņa laikam tomēr pielika ļoti pie auss, jo saprata. Un Trukmane ieteica iedurt sērkociņu vai citu kociņu, ja torte pārāk bieza. Ja kociņš slapjš, tad vēl jācep. Ja kociņš sauss, tad ir gatavs. Es teicu paldies, bet viņa teica – halo, kur jūs palikāt. Bet es jau skrēju uz virtuvi, kas paņem zināmu laiciņu. Un kūka ir gatava.
16. novembris
Piecēlos pirms mammas. Aizskrēju uz veco slimnīcu, atnesu kūku mājās. Noliku uz galda un uzvārīju kafiju. Tad iekurināju krāsni. Mamma piecēlās un ienāca virtuvē. Viņa sākumā nevarēja parunāt, jo kūka ir tiešām liela. Man gan nebija mazas svecītes, un es tā līdz galam nezinu, cik mammai paliek, tāpēc es ieliku tortē vienu lielu sveci pa vidu. To sveci es atradu slimnīcā, bet to nedrīkst teikt. Mamma ļoti priecājās, bet arī bēdājās, ka torte tik liela, un prasīja, kur es tādu dabūju. Teicu, ka pats uzcepu. Un tad mamma it kā priecājās, bet ļoti uzmanīgi, jo laikam jau vēl atceras to vasaras negadījumu ar bukstiņu. Bet kūka ir izdevusies. To es zinu, jo vakar pagaršoju atgrieztās maliņas. Un mēs ēdām un dzērām kafiju, un mamma slavēja. Mani un kūku, bet visvairāk mani. Un tu to tiešām uzcepi pats? Es to tiešām uzcepu pats - es teicu. Bet kur mēs tādu milzeni liksim? - viņa prasīja. Uzaicini ciemos savas draudzenes- es ieteicu. Viņas jau ir pārsvarā mirušas, mamma teica.
Šodien värdadienas Bangām un Glorijām. Mamma smejas, ka ir dzimusi vienā dienā ar diviem zirgiem.
17. novembris
- Oskar, kāpēc tu esi atnācis? - Man pie jums ir jānāk katru svētdienu. - Kāpēc tu esi atnācis, Oskar? - Mammai tā liekas. Mums nav tādas naudas, ka es varu par mani iet pie dārgiem ārstiem. Bet man vajag ar kādu runāt. Mammai tā liekas.
- Kāpēc tu esi atnācis?
- Man reizēm arī pašam vajag. Es vēlos pats tad.
- Kāpēc tu esi atnācis, Oskar?
- Jūs dusmosieties, ja es nenākšu.
- Kāpēc tu esi atnācis?
- Man būs slikti, ja es nenākšu.
- Kāpēc tu esi atnācis, Oskar?
- Man vajag runāt.
- Kāpēc tu esi atnācis, Oskar?
- Es gribu būt vesels.
- Kāpēc, Oskar?
- Visi ir.
- Ja?
20. nedēļa « BĒRNI »
18. novembris
Visvairāk man datumus un vārdus prasa bērni. Viņiem tas patīk. Viņiem patīk, ka es zinu. Ja es nezinātu, viņi man pārstātu prasīt. Bet es nekad neesmu kļūdījies. Esmu slavens viņu vidū, tā varētu teikt.
Vairāk man vārdus prasa puikas. Bieži vien tie ir viņu pašu vārdi, ko viņi nez kāpēc grib zināt. Droši vien tāpēc, ka tie ir vienīgie vārdi, kam viņi pavisam noteikti zina īsto datumu. Bet meitenes nereti grib zināt puiku vārdadienas - varbūt tāpēc, ka viņām tie puikas patīk. Dažreiz arī zēni grib zināt kādas meitenes vārdadienu un man prasa, bet tas ir retāk.
Tad vēl ir jauni pārīši, kas prasa otra vārdadienu. Bet vēl ir viena meitene, kas vienu un to pašu jautājumu man prasa katru gadu - kad ir vārdadiena Aleksandram? Un es vienmēr esmu atbildējis pareizi - 18. novembrī. Un šodien ir 18. novembris. Kas ir šī meitene ar vienādo jautājumu? Kas ir Aleksandrs? Es nezinu. Es ļoti daudz ko nezinu. Un nekad neuzzināšu. Kā bērns, kas nekad nepaliek pieaudzis. Esmu sapratis, ka kaut kā tā izskatās mana slimība.
Bet vispār bērni pret mani izturas labi. Reizēm gan es j ņirgāšanos. Bet ir arī reizes, kad kāds ierēc, bet cits puika saka tu neņirdz par Kalendāru. Tad es jūtos forši. Bet vienreiz viena meitene teica, ka gribētu mani nobučot. Tas bija piektdienā, un viņa pirms vidusskolas Žetonvakara ar savām draudzenēm bija piedzērusies. Bet es neļāvu viņai sevi nobučot, jo sakaunējos un aizbēgu prom. Esmu ievē rojis, ka es mēdzu skriet prom, kad nezinu, ko darīt tālāk.
19. novembris
Vakar bija uguņošana, kurā šāva raķetes. Es biju skatīties, Kad tā notiek pāris reižu gadā, es uzkāpju kalnā pretī otram kalnam, no kura šauj. Mūsu pilsētā ir daudzi kalni. Vispār mūsu pilsēta skaitās viena no kalnainākajām un skaistā kajām pilsētām valstī. Es nezinu, vai tā ir skaistākā pilsēta valstī, jo daudzās pilsētās neesmu bijis, tikai klīnikā. Un tādā gadījumā mūsu pilsēta ir tiešām ļoti skaista. Katrā ziņā tā ir mana vienīgā pilsēta. Un, ja manā pilsētā gribētu ienākt kaut kādi trakie ar šaujamajiem, es viņiem ilgi mestu ar kabačiem no slepenām vietām. Tā man gribē tos domāt. Kad es biju bērns, man ļoti patika trokšņi. Kad bija pērkons, es skatījos pa logu un man patika tā grau jošā skaņa. Tāpat ar raķetēm. Bet tagad man drīzāk patik skatīties raķešu atspulgu ūdenī. Jo starp tiem diviem kal niem ir ezers.
Daži bērni man tik un tā nepatīk. Viņi ir stulbi, mulkigi uzvedas un kliedz, ja kaut kas nav pa prātam. Man liekas, ka tādi bērni bieži vien arī pieauguši ir stulbeni. Bet citreiz stulbi bērni var izaugt pat par ļoti patīkamiem cilvēkiem. Ja viņiem gadās.
Aizgāju uz slimnīcu un turpināju tīrīt nu jau trešo stāvu. Piezvanīju Ļeņinam, jo gribēju pajokoties, ka viņš taču ir visu bērnu draugs, un paprasīt, kā viņš jūtas. Bet viņš necēla telefonu. Un tagad es guļu mājās un iedomājos - ja nu viņš ir miris? Viņš varētu būt tajos gados, kad tā notiek. Un viņam nav radinieku, cik es zinu. Rīt jāpiezvana vēlreiz. Un rīt noteikti jāaiziet uz bibliotēku. Ir jāpaskatās, vai nav kaut kas no Otto. Atceries to, Oskar. Es runāju ar tevi.
20. novembris
Aizgāju uz bibliotēku, bet no Otto nebija vēstule. Un arī pastkarti no Japānas vēl neesmu saņēmis. Es ceru, ka ar Otto viss ir kārtībā, bet drošības pēc aizrakstīju, ka nedaudz uztraucos par viņu, bet nedaudz.
Esmu slimnīcā un tikko piezvanīju Ļeņinam, bet viņš atkal necēla. Ja tas atkārtosies rītdien, es tomēr aiziešu pie viņa un piezvanīšu pie durvīm. Lai pienāk, ja ir dzīvs. Bet, ja ir miris, es izdomāšu, kā rīkoties.
Un tagad pašā vakarā jau krēslo un es pa logu redzu, ka viens skolēns raud slimnīcas parkā. Parks izskatās ļoti slikti, un es to saucu par parku tikai aiz cienas. Bet skolens loti raud, paslēpis seju plaukstās. Un man viņa kļūst žēl. Ja viņš nebeigs tā darīt, man kaut kas būs jādomā.
Viņš nebeidza tā darīt, un es izgāju pie viņa ārā. Apsēdos viņam blakus. Viņš paskatījās uz mani un nenobijās, jo lai kam zināja, ka esmu Kalendārs. Viņš klēpī turēja sliktu dienasgrāmatu. Varēja redzēt, ka viņam tā nepatīk, un tāpēc viņš arī raud. Varbūt viņš nebija to pelnījis. Tā gadās. Es atceros no skolas laikiem, ka tā gadās. Bet es biju sagatavojies viņu uzjautrināt. Es no kabača biju izgriezis smaidīgu sievietīti. Darīju to uz ātru roku, bet sanāca diezgan glīti un katrā ziņā smieklīgi. Un tad es domāju, ka man kaut kas arī jāpasaka, bet es ar svešiem cilvēkiem taču nerunāju neko citu, kā tikai datumus un vārdadienas. Un tad es biju attapīgs un pateicu - Smaida. Un iedevu viņam sieviņu. Un viņš paskatījās un pasmaidīja. Un viņš noslaucīja asaras un teica paldies. Un, kad es atgriezos slimnīcā un paskatījos pa logu, puisēns bija pazudis. Ar visu kabaci, kam vārdadiena ir 11. janvārī.
Es atceros, ka bērnībā, kad gāju vēl normālajā skolā, manis starpbrīdī pienāca klases biedrs Andis un teica, ka
21. novembris
viņš ar Andi no paralēlklases runājis par to, ka patiesībā viņi gribētu būt Andri. Ka Andis kaut kā nav tik forši, jo mazliet pietrūkst. Un es to pēc tam kā smieklīgu atgadījumu stāstiju Andrim, kas bija manā klasē. Un viņš smējās un teica, ka pats ir priecīgs, ka nav Andis. Kāpēc es to šodien rakstu? Jo Andis rakņājas pa miskastēm mūsu pilsētā, un es viņu šodien redzēju. Katru reizi, kad iet man garām, viņš skatās manī, un var redzēt, ka viņš atceras, kas es esmu. Bet viņš nesveicinās. Es jau arī. Tas laiks mums ir beidzies.
22. novembris
Es zinu, ka esmu pieaudzis vīrietis. Un pieaugušiem vīriešiem ir sievas un bērni. Es arī zinu, kā tas viss rodas. Es jau to skolas gados uzzināju. Arī pats esmu domājis, kā būtu, ja man sanāktu bērni. Ko tas nozīmētu. Kādus vārdus es liktu. Es jau teicu, ka man patīk meitas vārds Liepa. Šad tad es par to sapņoju. Par savu ģimeni. Es iztēlojos, ka mēs ejam pa veikaliem pirkt ēdienu un Liepa ir iepirkumu grozā un skatās apkārt. Citreiz mēs ar Liepu esam parkā, un viņa šļūkā kājas pa nokritušajām lapām, kamēr tās sakrājas uz kurpītēm lielā kaudzē. Un tad es viņu paceļu gaisā virs savas galvas, un viņa izpleš rokas un kājas un it kā lido. Man šķiet, ka es šos visus skatus esmu iegaumējis no redzētā dzīvē vai televizorā. Bet tikai tagad es saprotu, ka visās savās izdomātajās ainās viens pietrūkst. Un tā ir mana sieva.
23. novembris
Šodien värdadienu varētu svinēt visnelaimīgākais zēns pasaulē.
24. novembris
Paskatījos pa logu, un ir pirmais sniegs. Tas vienmēr ir vis dīvainākais skats. Es ziemā nekad neatceros, kā izskatījās vasara. Un vasarā nevaru iedomāties ziemu. Bet pirmais sniegs pārsteidz vairāk nekā kaut kādi tur pirmie zariņi. Jo tas ir uzreiz un daudz. Un tagad ir tieši tā. Ļoti daudz sniega. Un es domāju, ka daudzi bērni ir sajūsmā. Un driz ies uz kalniem šļūkt lejā. Tikko ienāca prātā, ka es esmu milzīgs sniegavīrs.
Zupas virtuvē Ģirts bija uztaisījis sīpolu zupu. Es pirmo reizi tādu ēdu. Iemesls bija tāds, ka sīpoli nez kāpēc bija sākuši bojāties un vajadzēja ātrāk ar tiem kaut ko darīt. Un Ģirts agrāk vispār bija galvaspilsētā strādājis par smalku pavāru. Un tā ir franču recepte. Es redzēju, ka daudzi šaubījās. Bet, pagaršoja, tas bija labi. Pat bērni ēda, bet daudzi tomēr pat nepagaršoja. Bērni ienīst sīpolus. Es arī ienīdu sīpolus bērnībā. Pat nezinu, kad man tie sāka garšot. Man liekas, kad dabūju pasi. kad
21. nedēļa « AGARIO »
25. novembris
Esmu bibliotēkā, un te ir skaistā meitene. Uvis arī. Viņiem katram ir savs dators, un viņi kaut ko tur dara. Sākumā es atnācu, lai apskatītos vēstuli no Otto, bet tagad nevaru aiziet. Agrāk es skrēju prom, tiklīdz viņu ieraudzīju, bet tagad kaut kas ir mainījies.
Tagad es vēroju, ko viņi dara savos datoros. Meitene ir nosedusies ar muguru pret mani, Uvis varētu mani redzēt, ja skatītos, bet viņš skatās ekrānā. Kādu laiku viņa pētīja kaut kādas tabulas un grafikus, bet tagad viņa spēlē kompjūterspēli. To spēli sauc «Agario». Tur pa rūtainu laukumu peld burbuļi, kuri ēd mazus burbuļus, kas ir spēles barība, bet var arī ēst viens otru. Visi ir pretinieki. Ir jāizdzīvo. Tik daudz es saprotu.
Sabijos, ka viņa burbuli būs nosaukusi savā vārdā, bet to sauca Tofetof. Es arī ieiešu tai spēlē, lai saprastu. Man liekas, ka viņa spēlē ļoti labi, jo viņas burbulis ir liels.
Cik nu es tagad esmu iepazinies, noteikumi ir šādi. Kad sāc spēlēt, tev ir vismazākais burbulis. Ar taustiņiem var regulēt, kur tas slīd. Tev jāēd citi burbulīši. Jo lielāku burapest buli tu apēd, jo lielāks paliek tavs burbulis. Bet var tikai tādu burbuli, kas par tevi ir mazāks. Ja tu esi mazāks par kādu burbuli, tad labāk bēdz. Vēl var savu burbuli sadalīt divos vai vairāk mazākos - izšaut no sevis burbuli. Bet, lai tā varētu, tev ar acumēru jāaprēķina, vai tavs izšautais burbulis būs lielāks par to burbuli, kuru tu gribi pēkšņi apēst. Es to visu pagaidām esmu sapratis, jo uztaisīju savu burbuli un aizslīdēju spēles tālākajā stūrī un vēroju, kā tas notiek. Kad mani apēda, es atkal sāku no jauna. Aizslīdēju stūrī un vēroju. Mans burbulis bija pavisam mazs, jo es nevienu neēdu, kamēr mācījos. Manu burbuli sauc ZEN. Un vienreiz mani apēda Tofetof. Bet tad viņi ar Uvi aizgāja prom. Un arī es beidzu spēlēt.
26. novembris
Jau ar atvēršanu biju bibliotēkā, lai spēlētu «Agario». Tagad esmu noguris. Man patīk šī spēle, jo tā ir manas mīļās meitenes spēle. Viņa gan šodien vēl nav parādījusies. Ne bibliotēkā, ne spēlē.
Esmu pamanījis, ka spēlē veidojas arī sadarbības. Daži spēlē pāros vai pa vairākiem. Nospēlējos līdz vakaram, un drīz bibliotēku slēdz.
27. novembris
Šodien mans burbulis ZEN gandrīz divas stundas sekoja Tofetof. Vairākkārt pagriezās, lai mani panāktu un apēstu, jo viņai droši vien apnika, ka es nemitīgi sekoju. Vēlāk samierinājās, ka viņai vienkārši seko kaut kāds sīks pirdiens ZEN. Tofetof spēlē ļoti labi.
Ar burbuļa nosaukumu var nodot mesidžu, jo nosaukumu var mainīt, kad grib. Ja grib sazināties, tad var uz burbula uzrakstīt, piemēram, «who r u vegan?» Un tad nākamajā raundā var parādīties «Vegan - kirillomomov@mail.ru»>. Tā ir adrese, un tad jau tālāk var sazināties e-pastos.
Vēl var sazināties ar burbuļa izskatu. Uz Tofetof ir attēloti divi zaļi kalni, koks, mākonis un zem mākoņa pīle, kas ir gandrīz tikpat liela kā koks. Un es izdomāju tādu izskatu – divi zali kalni un pīle ir nostājusies špagatā starp tiem. Mūsu pilsēta ir kalnaina. Un mēs ar Tofetof esam no vienas pilsētas. Un man viņa ir jāaizstāv. Kaut gan pašlaik es varu tikai muļķīgi slīdēt viņai nopakaļ.
Kad bibliotēku slēdza, es vēl aizgāju līdz <<Neimaņiem»>, bet tur viss pa vecam. Tad atnācu mājās kurināt krāsni vakaram. Ir jau pie sala pa dienām, un naktīs jau nu noteikti. Varētu teikt, ka ir sākusies ziema.
28. novembris
Bibliotēkā spodrības diena. Vienā mammas grāmatā atradu ierakstu ar pildspalvu: «Svarīgāk par lūgšanu atbildēt vai parādīt īsto ceļu ir lūgšana redzēt un lūgšana dzirdēt.>>
29. novembris
Jau no paša rīta spēlēju.
Sākumā likās, ka notiek stulbums, jo Tofetof beidzot paradījās kādas desmit minūtes pirms bibliotēkas slēgšanas. Es viņai nenormāli ātri aizsūtīju draudzības končiņas un padidījos, un viņa atsūtīja man atpakaļ draudzības končinas un arī padīdījās, bet tad bibliotekāre teica, ka man jābeidz. Bet es vēl, lēni ģērbjoties, visu sevi izbaroju Tofetof, līdz paliku par vismazāko burbulīti. Bet viņa dabūja visu manu vidējo lielumu un uzreiz jau nokļuva piecpadsmitajā vietā. Domāju, ka pēc pāris minūtēm viņa jau būs desmitniekā. Draudzība ir nodibināta. Bibliotekāre bija dusmīga, ka es bakstos, bet Tofetof and ZEN forever. #love.
30. novembris
Šodien bibliotēka strādā saīsināto darba laiku. Es kādas pāris stundas patrenējos «Agario», bet mana draudzene neparādījās un es gāju pastaigāties. Man ir cepure un cimdi, bet vairs nav sniegs. Jo nokusa. Bet ir sals. Bet nesnieg. Toties spīd saule. Aizgāju līdz «Neimaņiem»>, tad līdz vecajai slimnīcai. Esmu galīgi pametis novārtā savas darīšanas. Tas tāpēc, ka es tagad esmu kompjuterspēļu atkarīgais.
Pavazājos pa slimnīcu, apskatīju, ka esmu tīrīšanas darbus labi veicis, bet atstājis pusratā, jo esmu kompjūterspēļu atkarīgais. Esmu aizmirsis uzrakstīt Otto, vairs nerūpējos par zupas virtuvi (tā kaut kā pati funkcionē), vairs nemeklēju naudu, un man liekas, ka es vēl esmu aizmirsis kaut kādas lietas, ko nevaru atcerēties. Diez kas nav.
1. decembris
Biju baznīcā.
<<Patiesībā mēs neesam gatavi brīnumam. Cilvēks nav gatavs brīnumam. Ja tie sāktu notikt, tas būtu drošs ceļš uz psihiatrisko klīniku. Labākajā gadījumā. Negaidīti, nepelnīti brinumi ir ceļš pretī naidam, vardarbībai un meliem. Un tam nu gan mēs esam gatavi vienmēr. Tāpēc es šai Ziemassvētku gaidīšanas laikā lūdzu - «Dievs, pasargi mūs no brīnumiem. Dod rāmas dienas saprast Tevi lēni un mierīgi. Saprast Tevi tā, lai mēs beidzot būtu gatavi. Gatavi Tevi uzņemt siltās sirdis un gaišās istabās. Vienreiz Tu jau esi miris par mums. Otrreiz mums jādzīvo par Tevi, ar Tevi un Tevi. Amen.>>>
Rītdien rakstīšu par grupu «<ABBA».
22. nedēļa « ABBA »
2. decembris
Viņi spēlē sintezatorus jau kopš manas bērnības. Divas sievietes un divi vīrieši. Un viņiem ir diezgan labi zobi. Man joprojām mājās ir plašu atskaņotājs, kuru es varētu aiznest uz slimnīcu, paņemt «<ABBA» plati un paklausīties. Tikai tas jādara klusiņām. Tā, lai nedzird. Savādāk kāds dzirdēs, ka es tur esmu. Bet man tur nevajadzētu būt.
Paņēmu «ABBA» labāko dziesmu izlasi ar viņu sejām uz vāka un klausos pēc kārtas. Un es atceros, ka bērnībā klausījos un iztēlojos, ka dziedu tajā grupā. Man ļoti patika tā blondā dziedātāja, kas dziedāja visvairāk no visiem. Viņa laikam arī bija vissmukākā, tāpēc viņu biežāk rādīja pa televizoru. Tagad es viņu varu redzēt, kad vien iegribas. Varbūt rīt aiziešu uz bibliotēku paskatīties viņu internetā. Bet varbūt arī neiešu.
Esmu bibliotēkā un skatos uz blondo dziedātāju Vienā bildē viņa ir jauna un grupā. Bet otrā bilde ir tagad un melnbalta. Un mati ir apgriezti, bet zobi joprojām ir ok. Un es uzzināju viņas vārdu - Agneta. Pēc mūsu kalendāra sanāk, ka viņai vārdadiena ir 26. janvārī. Nav vairs tālu. Tā grupa ir no Zviedrijas. Bet viņi vairs neturas kopā.
internetā.
3. decembris
Man laikam ir sācies kaut kas ar seksu. Arī agrāk tā ir bijis, jādomā par gulēšanu kopā ar skaistu sievieti. Bet tagad tas ir ļoti nevietā. Šai adventes laikā. Esmu vecajā slimnīcā un klausos «ABBA», un tikai krietni vēlāk saprotu, uzgriezis skaņu līdz galam un dejoju pa galvenā ārsta kabinetu. Tas tūlīt ir jāizbeidz. Iešu pastaigātieska man ka esmu
Gaiss ir auksts, sauss un gaišs. Saule nespīd, bet mākoņi ir plāni un viss ir labi redzams. Sen nebiju sēdējis Jaunajā ielā 5 uz soliņa, bet tagad te sēžu. Suns ir ielīdis savā būdā sildīties. Arī man ir auksti, kamēr sēžu. Tad es pieceļos un nedaudz palēkāju vai pastaigājos šurpu turpu. Ir mazliet mīnusos. Domāju par Zviedrijas skolām. Laikam jau «ABBA> dēļ. Viņi taču gāja savās Zviedrijas skolās un ēda savās ārzemju ēdnīcās, kur ir paplātes un pudiņi. Un koridoros ir dzelzs skapīši ar kodiem (katram savu!). Es tā nemācījos. Mums skolā bija slikta grīda un alumīnija bļodas. Un vēl es atceros ķimeņu tēju. Toreiz man negaršoja, bet tagad varētu pat pamēģināt. Īstenībā es cenšos novērst savas domas no seksuālisma. Man liekas, es tūlīt kaut kur aizskriešu.
4. decembris
Visu nakti sapņoju par sievietēm un tagad esmu slimnīcā. Vienkārši guļu vecajā Ļeņina urīna palātā un rakstu, ko domāju. Bet domāju es par «ABBA». Tas ir ļoti skaistas melodijas. Kāpēc viņi beidza dziedāt? Tur droši vien bija nauda vainīga. Kad cilvēki ir nabadzīgi, viņi tik un tā var iztikt arī ar maz naudu. Bet, kad paliek bagāti, viņi vairs galīgi nevar iztikt un kļūst šausmīgi nedraudzīgi, nelaimīgi, sāk lietot narkotikas un avarē ar savām dārgajām mašīnām. Tad guļ rehabilitācijas centros vai jogā un pēc pāris mēnešiem saka, ka ir kļūdījušies un visu sapratuši, un tagad dzīvē atraduši mieru un līdzsvaru. Tad kādu laiku par viņiem neviena avīze neraksta. Un pēc pāris mēnešiem viņi ir nogriezuši pliku pauri un trīc kaut kādā rehabilitācijā ar daudziem fotogrāfiem riņķī. Slavenam būt laikam nav viegls darbs. Visu laiku jāizpatīk tiņiem. Bet tiņiem viss ļoti ātri apnīk un mainās. Un tad viņi nezina, ko viņi grib, un zvaigznes nevar saprast, ko darīt, lai izdabātu tam mazajam čalim vai džekenei, kas pārdzēries kolu un kuram nesen sākušas smirdēt zeķes. Bet «ABBA» par to tikai pasmaida ar saviem zobiem. Viņu sen vairs nav, un viņi neuztraucas. Bet viņu sintezatori joprojām skan mangalvā.
Naktī pamostos, jāpieraksta sapnis. Sapni redzēju Romas pāvestu, ko zinu no televizora. Viņš man teica: «You can dance!» Un pasmaidīja.
5. decembris
Mammai pie brokastīm stāstīju, ka naktī redzēju Romas pāvestu, un viņa neko neteica. Esmu bibliotēkā un atkal skatos uz «ABBA» Agnetu, bet tagad uz jaunības fotogrāfijām. To ir daudz vairāk. Tagad viņu tik bieži vairs nefotografē. Viņa droši vien dzīvo savā Zviedrijā un neko daudz nedara. Varbūt palīdz nabadzīgiem dzīvniekiem. Tā dara bijušie slavenie cilvēki. Tad viņi nomierinās, kad palīdz dabai ar savu naudu.
Visu dienu klausījos «Dancing Queen», kur ir teikts - <«<you can dance»>. Ko pāvests ar to domāja? Es nezinu. Es mazliet dejoju. Paga.
Nodejojos kārtīgi pie tās dziesmas. Sākumā dejoju mazliet, bet tad atcerējos, ka te neviens mani neredz, un tagad man ir jāelpo un nāk sviedri. Mazliet atelpošos, izslēgšu atskaņotāju un iešu mājās. Man ir sajūta, ka zinu, kā «ABBA» jutās pēc koncertiem. Tā ir liela slodze. Nav brīnums, ka pēc tam gribas domāt par narkotikām un seksu un noskūt pliku pauri.
6. decembris
Biju internetā, tur ļoti daudz var paveikt.
Oi! Jūs varat dejot. Jūs varat jive. Kam ir savas dzīves laiks. O, redzi to meiteni? Noskatieties šo ainu! Rakšana dejojošajai karalienei. Piektdienas vakars, un apgaismojums Meklē vietu, kur doties. Kur viņi spēlē pareizo ir zems. mūziku. Iekāpšana šūpolēs. Tu nāc meklēt ķēniņu. Ikviens , un mūzika ir augsta. Ar varētu būt tas puisis. Nakts ir jauna, mazliet rokmūziku. Viss ir kārtībā. Jums ir deju noskaņa. Un, kad jums rodas izdevība. Jūs esat dejojošā karaliene. Jauns un jauks. Tikai septiņpadsmit. Dejo karaliene. Jūtat sitienu no tamburīna? Ak, jā. Jūs varat dejot.
7. decembris
Pamodos no snigšanas. Reti ir tik kluss, ka var dzirdēt sniegu. Bija vēl pavisam agrs un tukšs rīts, bet es skaidri zināju, ka ārā snieg lielas, lēnas pārslas. Un es ilgi necēlos. Piecēlos tikai tad, kad parādījās pirmā gaismiņa, drusku pēc astoņiem. Un es piegāju pie loga un atvēru aizkaru. Un tiešām sniga. Lejā sniegā es redzēju divas pēdas, kas stāvējušas vēl pirms kāda mirkļa, jo sniga tiešām daudz, un tās pēdas diezgan drīz jau būs aizsnigušas. Un man liekas, ka tās ir Janīnas pēdas. Man gluži vienkārši ir tāda sajūta. Un sajūta bija arī par sniegu, un tā izrādījās taisnība. Pēdas ir mazas, kā jau tas Janīnai ir. Un tieši zem mana loga. Atnākušas, pastāvējušas un aizgājušas. It kā teiktu - neuztraucies, draugs, viss ir kārtībā. Es kaut kur esmu. Bet es arī neuztraucos. Man tieši tā liekas. Ka viņa kaut kur ir, un tas nemaz nav slikti.
8. decembris
Jau vakar visa pilsēta piesniga līdz malām. Snigšana turpinājās vēl visu nakti, un tagad sniega ir vairāk, nekā bērni var r iztērēt. Viņi visi šodien ir uz Baznīckalna. Kamēr gaja sprediķis, bērni brauca ar ragavām un dibeniem. To varēja dzirdēt, jo viņi smējās. Un es izgāju pie viņiem. Sākumā es skatījos, bet tad kāds mani atpazina un sauca - Kalendar, čau, nāc, nobrauc ar manām ragavām! Bet es negribēju salauzt bērnam ragavas, un arī braukt man tā baigi negribējās. Bet tad viņš pateica - tas būs priecīgi un forši, lūdzu, nobrauc ar manām ragavām! Un es domāju - lai iet. Un, neko neteicis, piegāju, paņēmu viņa ragavas un nobraucu kalnu lejā. Ragavas nesalūza, un bija priecīgi, un, man liekas, es sapratu, ko man pateica pāvests.
23. nedēļa « ŠODIEN »
9. decembris
Saņēmu pastkarti no Japānas. Uz pastkartes ir attēlots 13. novembris. Pie mums tad vārdadienu svin Eižens, Jevgeņijs, Jevgeņija. Es nezinu, ko šodien dara Japānā. Aizmugurē Otto uzrakstījis dzejolīti trīs rindās:
no debesīm krīt ūdens līdz nokrīt zemē tādas lietas
Man liekas, ka Otto ir trakoti gudrs un interesants. Es ceru, ka viņam labi iet, jo viņš to ir pelnījis, jo bez ierunām pieņēma manu draudzību un sūta man jaukas lietas no tik tālas zemes. Neaizmirst. Es viņam šodien uzrakstīšu garu jo garu vēstuli. Tas ir tas, kas man šodien jāizdara.
10. decembris
Cilvēki saka: «Šodien viss ir savādāk.» Vai arī: «Šodien jau es esmu pavisam cits cilvēks.» Vai arī «ar šodienas acīm skatoties». Vai arī <<šodien es uz to raugos pavisam no citas puses». Vai arī <<bet šodien ir jauna diena». Vai arī «jādzīvo šodienai». Bet ir smieklīgi, ka viņi tomēr nav cits cilvēks.
Un parasti par šodienu tā runā tikai tie, kas vakar ir sataisījuši sūdus.
Es esmu tieši tas pats cilvēks, kas vakar. Un šodien nekas mainījies. Un es uz visu skatos ar tām pašām acīm. nav
Un šodien vārdadienas svin Judīte un Guna. Un viņas nav pavisam citi cilvēki.
Šodien kūst sniegs un man ir cauras botas.
11. decembris
Piezvanīju Ļeņinam. Viņš ir dzīvs. Bija slims, bet nenomira. Teica, ka nebaidās no nāves. Pēc nāves nekā neesot. Arī komunisma ne. Komunisms diemžēl neesot arī dzīvē. Bet pēc nāves ne tuvu. Ļeņinam garšo zivis. Vislabāk ceptas reņģes. Un asakas liek uz avīzes. Tad ietin un izmet ārā. Ļeņinam neviena nav. Pateicu, ka man atnāca kartiņa no Japānas. Viņš pateica, ka viņam katru gadu nāk kartiņa no Krievijas prezidenta. Apsveikums ar karu. Es viņam prasīju, vai viņš ir bijis karā. Un viņš ir bijis karā. Tas bija otrais karš. Un es interesējos, vai viņš kādu ir nošāvis. Un viņš teica, ka, cerams, ir, bet pavisam noteikti nevarēja pateikt. Un es viņam prasīju, vai viņš domā, ka tas ir labi. Un viņš teica, ka par to nedomājot jau sen. Bet tad es viņam lūdzu padomāt. Un viņš ilgi klusēja un tad teica, ka tas gluži vienkārši viņam jautāju ir karš. Karš ir karš - viņš teica. Un tad es taisnīgi? vai karš ir karš, tāpat kā šodiena ir šodiena? Un viņš atkal paklusēja un teica, ka šodien nav karš. Un es jautāju, vai viņš skumst pēc kara. Un viņš teica, ka viņš skumst vienīgi pēc taisnīguma. Un es prasīju - vai tad kaut kas nav Un viņš prasīja – vai tad kaut kas ir taisnīgi? Bet es teicu, lai Lenins paskatās pa logu - šodien pēc vakardienas atkušņa atkal spīd saulīte. Bērni ceļ sniegavīrus un pikojas, jo sniegs līp. Vēl viņi pēc skolas pasit zem dibena somu un nobrauc no kalna. Vai tad tas nav taisnīgi? Un viņš teica, ka es nesaprotu vārdu. Viņš teica, ka tas varbūt ir skaisti, bet ar taisnigumu tam nav nekāda sakara. Un tad viņš nolika klausuli, bet uz galda - tā, ka es varēju dzirdēt, ko viņš dara. Un es dzirdēju, ka viņš kaut kur aiziet un tiek pavērti aizkari un atvērts logs. Tad es kādu brīdi neko nedzirdēju. Tad atkal logs tika aiztaisīts un arī aizkari. Un Ļeņins pacēla klausuli un teica - šodien ir skaista diena. Paldies, ka piezvaniji.
12. decembris
Šodien gan atgadījās unikums. Es sēdēju bibliotēkā un gaidiju Otto atbildi, bet tā neatnāca.
13. decembris
Šodien pilsētā parādījās rotājumi. Domāju - Jēzus it kā bija gaidīts, bet uzvedās negaidīti, un, kad viņš paaugās, viņu piekāva un tad vēl piesita ar naglām pie krusta šausmīgi cilvēki. Bet viņš lūdza par tiem piedošanu un cēlās. Nav slikti.
14. decembris
Šodien pastaigājos pa pilsētu un dažreiz ilgi stāvēju pie skatlogiem. Man ļoti patīk Ziemassvētku rotājumi. Un skatlogos tie ir vislabākie. Te var redzēt sniegu un eglītes, reizēm arī stirnas vai briežus. Ir veikali ar kristietības noskaņu. Un tur parasti silītē guļ bēbītis un ap viņu stāv seni cilvēki savās drēbēs. Cik es esmu gājis baznīcā un klausījies par Ziemassvētku brīnumiem, man vienmēr licies, ka mazliet nepelnīti tiek aizmirsts Jāzeps. Jēzus tētis. Vai nu, ja tā ņem, sanāk, ka patēvs. Bībeli es esmu lasījis tikai tik, cik man priekšā lasa mācītājs kādu gabaliņu baznīcā, un pēc tam ir sprediķis. Un parasti ap Ziemassvētkiem viss uzsvars ir uz Jēzu un Mariju. Bet Jāzeps tomēr bija ļoti racionāls un mācēja parūpēties par savu ģimeni, kad draudēja briesmas. Un viņš galīgi neņēma ļaunā un neapvainojās, kad Marija palika stāvoklī, un ļoti normāli to uztvēra, cik es saprotu. Un viņš prata rīkoties ar koku, jo bija galdnieks. Tik daudz es zinu. Un laikam iemācīja arī dēlam taisīt koka lietas. Tas viss liepar lielisku tēti un cilvēku vispār. Un gan jau, ka viņš arī nedzēra un neālējās pa tā laika krogiem, ja tādi tolaik bija. Es šajos svētkos vairāk domāšu par Jāzepu, jo par viņu līdz šim ir visai maz domāts. Bet viņš bija tāds vīrietis, kāds es gribētu būt. Un es ļoti ceru, ka tāds ir Uvis. Man nez kāpēc cina tā liekas. Bet Jāzeps, jā, man liekas, viņš prata braukt ar ēzeli diezgan labi.
15. decembris
Šodien palūdzu Arvīdam, lai viņš man kaut ko pastāsta par Jāzepu. Un viņš teica, ka Bībelē tiešām par viņu ir ļoti maz liecību. Gandrīz necik. Bet arī Arvīdam liekas, ka Jāzeps bijis godavīrs. Un es prasīju - kāpēc? Un viņš teica, ka viņam gluži vienkārši ir tāda sajūta. Un vēl viņš teica un tā mazliet pasmaidīja – diez vai Jēzus bija tāds viegls un vienkāršs bērniņš. Ar viņu varētu būt bijušas zināmas grūtības laika gaitā. Un tad viņš sāka tiešām smieties līdz asarām, un es arī. Un es prasīju, par ko viņš tā smejas, un viņš atbildēja, ka lai viņam piedod, bet viņam iešāvusies prātā doma, ka Jēzus jau nav bijis nekāda Dieva dāvana. Un tad mēs abi smējāmies, līdz vairs nevarējām. Un tad Arvīds dziļi ieelpoja, paskatījās griestos un teica - piedod, Kungs, jo es reizēm nezinu, ko es daru.
24. nedēļa « VĒSTURE »
16. decembris
Man skolā ļoti patika vēsture. Un man diezgan labi padevās iegaumēt gadus, bet es bieži aizmirsu, kas tajos gados ir noticis. Beigās bieži vien mana galva bija pilna ar gadiem un datumiem, bet man nebija ne jausmas, kas tur notiek. Šonedēļ mēģināšu atcerēties vēsturi.
17. decembris
Šodien domāšu par Ameriku. Ļoti labi atceros no skolas - Kristofors Kolumbs Ameriku atklāja 1492. gadā. Bet man pašam galīgi neliekas, ka Kolumbs atklāja Ameriku. Kolumbs vienkārši ir pirmais, kurš tai zemei pielika savu vārdu. Galu galā tie indiāņi jau sen bija atklājuši savu zemi. Ar pirmajiem soļiem. Nemaz nerunājot par tiem putniem un skudrām, kas tur rāpoja sen pirms tam. Vai tām šūnām, kas izvazājās no ūdens un nesaprata, kur dēties.
18. decembris
2012. gada 14. oktobrī es pa televizoru redzēju skatu, ko nekad neaizmirsīšu. Cilvēks lēca uz zemeslodi. Viņu sauca Fēlikss Baumgartners, un viņš lēca no stratosfēras (tās ir ļoti augstas debesis). Tas bija 39 kilometru augstumā. Parasti cilvēki ar saviem izpletņiem lec no 4 kilometru augstuma, ne vairāk. Bet mani iespaidoja, kā tas izskatījās. Viņš izkāpa no savas kapsulas, kas karājās kaut kur kosmosā, pilnīgā tumsā. Un apakšā bija apaļa zeme, kas spīdēja skaistās krāsās. Visa pasaule. Un Fēlikss Baumgartners uz tās gāzās virsū. Ja Jēzus Kristus bija pirmais cilvēks, kas uzlidoja gaisā, tad Fēlikss Baumgartners bija pirmais, kas nolēca atpakaļ.
Atceros, ka tur bija arī vesela komanda, kas sekoja līdzi vina lēcienam. Un tās komandas vadītājs bija vecs onkulis, kas sen atpakaļ arī bija nolēcis no diezgan liela augstuma. Un viņš vadīja to komisiju, kas deva instrukcijas pa rācijām un kam Fēlikss atbildēja no saviem augstumiem. Un es domāju par šo veco onkuli. Viņa acīs, kad viņš sekoja Fēliksa lidojumam, varēja redzēt jaunību. Viņa seja tai brīdī bija svēta, un tur nu gan es saskatu līdzību ar Dievu, kas seko līdzi, kā viņa dēls atgriežas mājās.
19. decembris
nevaOtrajā karā pašās beigās bija tāda lieta. Manu pilsētu nevarēja pamest vāciešu karaspēks, bet krievu karaspēks rēja tikt iekšā. Tā nu viņi abi tur stāvēja un netika ne uz priekšu, ne atpakaļ. Kad es gāju skolā, pie mums bija atnācis tāds onkulis, un viņu sauca Rihards. Kad notikās tās kaujas, viņam bija tikai 14 gadi. Un viņš tajās kaujās bija piedalījies, bet nevis kā vācietis vai krievs - viņi paši ar skolas un pagalma puišiem bija nodibinājuši savu armiju. Sazaguši munīciju no vāciešiem un izveidojuši visādas slēptuves piepilsētā, netālu no krievu pozīcijām. Viņi tur uz maiņām vaktēja, jo ļoti labi pārzināja savu pilsētu un tuvējo apkārtni. Un, kad krievu karaspēks mēģināja ik pa laikam tuvoties, viņi blietēja virsū no sazagtajiem ieročiem. Un karaspēks atkāpās. Un tā notika vairākas reizes. Beigās vācieši padevās un tas viss tika likvidēts. Vēl Rihards teica, ka viņam ar draugiem pēc tam nākuši smiekli, kad vēlāk avīzēs bija rakstīts, ka vācieši pie pilsētas robežas sīvi pretojušies. Viņš teica - patiesībā tie bija septītās klases puišeļi, kas vienkārši mīlēja savu pilsētu un negribēja to tāpat vien atdot svešiniekiem.
Un tad es domāju par sevi. Man liekas, ka es negribētu nevienam šaut, bet savu pilsētu aizstāvēt gan es varētu. Sazagtu visādas notekcaurules un aku vākus un apkarinātos ar tiem kā bruņām. Lai man nevar trāpīt ar lodēm. Un tad es savāktu visus kabačus, kas ir pie Janīnas vai baznīcā burkās, vai dārzos. Un tad es tos sanestu uz pilsētas kalna virsotni (tas saucas Pilskalns) un mestu pa tiem stulbeņiem, kas gribētu nākt manā pilsētā un spridzināt ielas, pa kurām man tik ļoti vajag iet, un mājas, kurās visi labprāt dzīvo, un tur ir arī sunīši un kaķīši taču.
20. decembris
izpletni. Atceros ļoti smieklīgu faktiņu. 1754. gadā bija tāds francūzis Luijs Lenormāns, kas pirmo reizi izlēca ar i Pirms tam viņš bija nolēcis no koka ar diviem lietussargiem. Man tas patīk. Viņš noteikti bija ļoti drosmīgs. Un tad es domāju - kā viņam vispār ienāca prātā lēkt ar tiem lietussargiem? Viņš droši vien kaut kur gāja lietainā un vējainā laikā ar lietussargu un juta, kā viņu stipri papūš. Un tad viņš iedomājās, ka tā taču varētu arī speciāli. Varbūt viņš no kāda bēga? Varbūt nolēkt no koka ar diviem par tādiem lietussargiem bija vienīgā iespēja? Bet kas tie dīvainiem apstākļiem?
Man liekas, tas bija smieklīgs skats. Pie bagātas mājas otrā vai trešā stāva loga sēž skaista meitene, un viņa pēkšņi redz, kā viens trakais rāpjas kokā pie viņas loga ar diviem lietussargiem. Sākumā viņa domā, ka tas ir zaglis, un sabīstas un sauc vecāko brāli. Bet tad izrādās, ka tas ir vecākā brāļa studiju biedrs, saukts par «kerto Luiju», kas ir slepus iemilējies kursabiedra māsā. Un viņš rāpjas kokā, lai šo pasaulei tik svarīgo lēcienu veltītu savai mīļotajai. Un viņš attaisa lietussargus, un zari traucē, protams, bet viņa mīlestība ir ļoti stipra. Viņš lec lejā un piezemējas tieši satrauktās meitenes sirdī. Es tā secinu, ka man vispār patīk, kad kaut kas lido vai lec.
21. decembris
1945. gada vasarā ASV uz Japānu uzmeta divas atombumbas. Tā nekad nevajag darīt.
22. decembris
Šodien ar Arvīdu pļāpājām par debesu valstību, un viņš pateica vienu interesantu faktu. Es prasīju, vai tas ir vēsturisks fakts, bet Arvīds atbildēja, ka tas drīzāk ir teoloģisks jautājums. Tad nu tā - izrādās, ka, pēc Jēzus teiktā, debesīs tā pilnīgi droši ir tikai divi cilvēki. Par citiem nekas skaidri nav zināms. Jēzus pie krusta kaimiņam teica, ka šovakar viņi sēdēs pie debesu tēva kopā. Ne par vienu citu viņš tā nav izteicies ne pirms tam, ne pēc. Tāds ir reālais fakts - debesīs tā pavisam konkrēti ir tikai divi cilvēki norādīti. Turklāt Jēzus ir Dieva dēls, tāda dievišķa persona. Tātad tas krusta kaimiņš principā ir vienīgais parastais cilvēks. Arvīds to visu teica kā «teologu joku», bet man palika tā dīvaini. Ne jau tāpēc, ka es baigi cerētu, ka tur ir pilns ar labiem cilvēkiem, bet gan tāpēc, ka tas ir ļoti vientulīgi. Tas ir tāpat kā vienam cietuma kamerā. Un tad es domāju - bet varbūt Dievs tieši tā arī jūtas? Ļoti viens. Un tieši tāpēc viņš visus gaida tur. Un tieši tāpēc viņš grib, lai mēs tur galu galā varam nonākt. Un tieši tāpēc viņš ir gatavs piedot visu. Ja vien mēs esam tam gatavi.
Ja es būtu spiests pavadīt bezgalīgu laiku vienatnē, tad es patiešām bezprātīgi priecātos pat par Vitālija Trepšas ierašanos, kas man nospēra kalkulatoru septītajā klasē.
25. nedēļa « DROSME »
23. decembris
Man liekas, ka neviens nevar būt drosmīgs visu laiku. Pat Švarcenegers bērnībā baidījās no tumsas, kā es vienreiz izlasīju pusaudžu žurnālā par slavenībām.
24. decembris
Šodien Ziemassvētki ir kā uz apsveikuma kartītēm. Spīd saule, un ir uzsnidzis sniegs. Nav tā, ka baigās kupenas, bet ir. Nav arī eglītes, bet vienmēr ir gumijkoks. To mēs puškojam kopš bērnības. Viņš ir pietiekami liels, līdz griestiem, un tas ir daudz. Apliekam eņģeļmatus un elektrības lampiņas, un šad tad arī parastās plīstošās mantiņas. Ir arī svecītes, bet tās dedzināsim vakarā. Mamma piedāvā kopā cept piparkūkas. Mēs necepam piparkūkas katru gadu, bet šoreiz ir tik skaists laiks, ka, liekas, tieši piparkūkas vien pietrūkst. Es jau agri iekurinu abas krāsnis un tad vēlāk kurināšu plīti, lai varētu cept. Rullēšu un spiedīšu figūriņas. Formiņas mums ir no seniem laikiem. Ir zaķis, ezis, rūķis, komunisma zvaigzne un sēne (kāds sakars?).
Piparkūkas sanāca laicīgi un labi, un palika vēl brīdis gaišā laika, lai izietu ārā pastaigāties. Aicināju mammu līdzi, bet viņa bija nogurusi pie plīts. Tad nu es aizgāju līdz autoostai, bet tur visi šodien brauc brīvdienu režīmā un nav, ko darīt. Tad es aizgāju līdz Janīnas mājām un vecajai slimnicai, bet iekšā negāju. Un tad atkal mājās.
Mamma man vienmēr uz Ziemassvētkiem ir slepeni uzadijusi zeķes. Un tad tās dāvina vakarā. Tās vienmēr ir zeķes, bet katru reizi citādākas. Citreiz vienkrāsainas. Citreiz ar rakstu vai kādu attēlu. Šoreiz viņa ieadījusi manu vārdu. Oskars.
Bijām baznīcā uz svētku dievkalpojumu. Es nevarēju paklausīties mācītājā, jo visu laiku bija jāskatās uz skaistās meitenes pakausi. Un mazliet arī uz Uvja, jo tas bija blakus. Pēc dievkalpojuma viņi piegāja pie Arvīda un diezgan ilgi runājās baznīcas sānā. Es viņus agrāk te nekad nebiju redzējis. Kāpēc viņi te nāk un apdraud manu nevēlēšanos zināt, kā viņu sauc? Kāpēc viņi nesaprot, ka šis vārds var sagraut visu, ko līdz šim esmu tā dēļ darījis? Bet viņiem jau nav nekādas daļas. Tā ir tikai mana, milzīga cilvēka ar nerviem, pasaule. Un tagad viņi ir te, un es nezinu, ko man tālāk darīt. Vēl man ir tāda sajūta, ka mācītājs tagad zina viņas vārdu. Un man ir tikai viena iespēja to neuzzināt. Tikai viena.
25. decembris
Šodien mamma šiverējas pa virtuvi, bet es pārsvarā guļu savā gultā un domāju. Apsveru sev ļoti netipisku domu. Tā parādījās vakar. Kad mamma atnāk, lai mani pasauktu vakariņās ar rasolu, pēc kura mēs iesim uz baznīcas īpašo svētku pasaku, ka neiešu. Kāpēc tad tā – mamma ir koncertu, es pārsteigta. Es neticu Dievam - es viņai diezgan mierīgi saku. Tu šodien neko neesi ēdis, viņa neliekas mierā. Bet atbildu, ka jūtos labi un paēdīšu, kamēr viņa būs koncertā. Kamēr viņa ēd un ģērbjas, es turpinu gulēt savā gultā. Tad viņa ienāk istabā, saģērbusies mētelī. Vai tu tiešām nenāksi? - viņa vēlreiz jautā. Un es viņai atbildu, ka patiesībā viņa gribēja jautāt – vai es tiešām neticu. Tad mēs abi klusējam, līdz es atkārtoju, ka tiešām neiešu uz koncertu.
26. decembris
Es vakar turēju čurikus. Bet uz baznīcu vairs neiešu, un šis bija vienīgais arguments, ar kuru varu neiet uz baznīcu, ja es pareizi saprotu. Tādam cilvēkam, kas netic Dievam, nav jāiet uz baznīcu. Bet man nav jāiet uz baznīcu, jo manā tuvumā ir pielaists kaut kas tāds, ko es nepazīstu. Var jau būt, ka viņi vienkārši atnāca pa svētkiem, kā to dara daudzi. Bet man šķiet, ka tas ir kaut kas cits. Arī tas, ka viņi varētu gribēt aprecēties, mani neskumdina. Tas atkal ir kaut kas cits. Es domāju vēl ko citu. Bet, ko es domāju, es reizēm nesaprotu. Tuvākās dienas būs grūtas, kamēr mamma un mācītājs pieņems jauno patiesību, kas patiesībā ir meli. Man atkal jāmelo. Un tas man tai visā nepatīk visvairāk. Tāpēc šajos Ziemassvētkos es lūdzu, kaut es pa īstam varētu neticēt Dievam. Bet viņš šo manu lūgumu neuzklausa, tapat kā neuzklausa daudzus citus.
27. decembris
Mamma klusē un neko nesaka. Atbild, kad es jautāju, bet pati neko nesāk runāt. Taču viņa nav dusmīga, to var redzēt. Varētu būt, ka viņa ir apjukusi un tagad domā, kā ar mani apieties. Es neesmu īsti sajucis prātā. To taču nevar teikt par cilvēku, kas netic, ka kaut kur ir spēks, kas visu jūt un zina, kā būs un bija. Es varētu būt sajucis prātā, ja neticētu, ka lejas kaimiņam ir suns Tobis, ko vienmēr esmu par tādu uzskatījis. Nu kaut kā tā. Vārdu sakot, mammai ar mani ir problēmas. Un Dievam arī. Un es paredzu, ka mācītājam arī būs. Un, ja viņiem visiem būs problēmas ar mani, tad man jau nu pavisam noteikti būs problēmas ar viņiem. Es paredzu problemātisku Jauno gadu. Iziešu pastaigāties.
Biju garā pastaigā un daudz domāju. Domāju, ka man ir jāsagatavojas pamatīgai izskaidrošanai. Un vēl es esmu izdomājis, ka nākamgad pievērsīšos rakstniecībai. Jo es izlasīju visu dienasgrāmatu līdz šim, un man labi sanāk. Ja es to darīšu speciāli, tad var gadīties, ka es patiešām kļūstu par rakstnieku. Par kaut ko taču dzīvē ir jākļūst. Un, ja man nervi neļauj kļūt par cilvēku, kura darbs ir ikdienā lēkt no 39 km augstuma, tad es varu būt tas, kas par to raksta. Un es rakstu, es varu darīt to, ko vien vēlos. Kaut vai kur es ar visslimākajiem nerviem pasaulē. 
28. decembris
Rīt es pēdējoreiz aiziešu pie mācītāja, novēlēšu laimīgu Jauno gadu un pateikšu, ka uz baznīcu vairs nenākšu, jo neticu Dievam. Dziesmiņa ir nodziedāta - es teikšu. Tā taču saka?
29. decembris
Nebija nemaz tik traki. Viņš bija sagatavojies (mamma). Gandrīz uzreiz pārgāja pie jautājuma, kas notiks ar zupas virtuvi. Bet arī tam es biju gatavs. Teicu, ka, manuprāt, šī labdarība ir aizgājusi pašdarbē (nezinu, vai ir tāds vārds) un pagaidām nekas neliecina, ka tam draudētu kādi šķēršļi. Un vēl es teicu, ka labdarība ir laba arī tad, ja Dievam netic. Tas skaitās tik un tā. Un es neesmu nolēmis uzreiz kļūt par sliktu cilvēku tikai tāpēc, ka vairs neticu Dievam. Ja rodas kādas problēmas ar virtuves darbību, es jūtos atbildīgs tās risināt. Par to es priecāšos saņemt ziņas. Tad mēs izrunājām vēl pāris tehniskus sīkumus, bet ticības tēmu vairs neskārām. Tikai tad, kad gāju projām, Arvīds klusi teica, lai es atceros, ka baznīcas durvis vienmēr ir vaļā. Bet es teicu, ka tā nu gluži nav taisnība. Un aizvēru aiz sevis durvis. Bet tā man nevajadzēja teikt. Bet viņam arī.
26. nedēļa « PĀRMAIŅAS »
30. decembris
Mamma prasīja, vai es Jauno gadu sagaidīšu mājās kopā ar viņu. Un es teicu, ka noteikti būšu mājās līdz kādiem vienpadsmitiem, bet pašu Jauno gadu gribu sagaidīt viens. Man liekas, ka ir pienācis laiks pārmaiņām - es teicu.
31. decembris
Man pietiek ar to, ko man pasaka. Un es negribu dzirdēt vairāk. Tāpēc es bieži eju prom, pirms teikums ir beidzies. Tā ir arī šovakar ar mammu. Pēc ēdiena viņa pie galda sāka raizēties, ka es jūku prātā. Tagad varu sev pārmest, ka arī es izturējos parupji un teicu, ka gribu vairāk paklausīties televizoru. Tad viņa gandrīz sāka raudāt, un par to man vajadzēja atvainoties, un viņa prasīja - ko es sagaidu no nākamā gada. Un es teicu, ka sagaidu, ka nākamais jaunais gads būs kaut kādā ziņā līdzīgs vecajam gadam. Negribu baigās pārmaiņas, es teicu. Tad kāpēc tu rīkojies gluži pretēji? Un es īsti nevarēju atbildēt uz šo jautājumu, tāpēc atkal pievērsos televizoram, un tad kaut kur ārā krievi sāka šaut savas raķetes, un es teicu mammai - nezināju, ka mūsu pilsētā ir krievi. Un viņa teica, ka es novirzos no tēmas. Bet es teicu, ka īsti nezinu, kāda ir tēma. Un tad viņa teica ļoti garu teikumu, kura vidū es sapratu, ka negribu to dzirdēt līdz galam. Un man pietika, un es piecēlos, un es aizgāju prom no mājas, nenovēlot mammai laimīgu Jauno gadu. Un tagad es to nožēloju, sēžot Neimaņos un gaidot, kad raķetes sāks šaut mana tauta.
Izgāju ārā paskatīties, bet gandrīz uzreiz ienācu atpakaļ. lekurināju plīti un krāsni. Šonakt gulēšu te, ja vispār gulēšu. Ir ļoti auksti, jo ilgi nav kurināts. Tāpēc es kurināšu tikai vienu telpu šonakt, gan jau kļūs siltāk. Staigāju pa virtuvi, kamēr sprakšķ uguns. Tad apsēžos pie plīts un skatos krāsns mutē. Tur malku laiza uguns. Un es iedomājos, ka varētu rakstīt dzeju, jo man reizēm galvā ienāk šādas tādas lietas. Piemēram, karsti zobi malkā cērtas, uguns sprakšķ pie krāsns vērtas. Nu, es par to padomāšu. Nekas vairs nav obligati. Man neko nav jādara vispār. Vienkārši dzīvošu un skatīšos. To es sev novēlu Jaunajā gadā.
Un vēl - tikko sapratu, ka man beidzas plānotājs. Nākamajā gadā man būs jāraksta, kur pagadās.
1. janvāris
Beigās izdevās piekurināt tik tālu, ka varēju aizmigt ar riktīgu apsegšanos. Biju augšā bēniņos, tur ir daudz vecu grāmatu. Tur es, piemēram, atradu šo kladi, kurā tagad rakstu. Klades sākumā ir kaut kādi cipari un burti, bet es īsti nevaru saprast, kas tur rakstīts. Tas ir pirmajās lapās. Pārējās ir bri vas un noderēs man. Bet, ja Janina par to dusmosies, es loti priecāšos, jo tas nozīmēs, ka viņa ir atpakaļ.
1. janvāris vienmēr ir ļoti slikts datums visiem cilvēkiem. Man tā liekas. Baigā tukšuma sajūta. Arī tad, kad esmu sagaidījis Jauno gadu kopā ar mammu, tātad tiešām vienmēr – 1. janvāris ir vissliktākais datums visā gadā. Bet forši ir tas, ka es to zinu, un, kad tas beidzas, paliek labāk.
2. janvāris
Šodien jau atkal viss darbojas kā normālā dienā. Viss ir vaļā, un visi strādā. Iet uz saviem darbiem un veikaliem. Un es atkal varu pastaigāties un visu vērot.
Bet tad es aizgāju uz bibliotēku un saņēmu ļoti skumju ziņu. Otto bija atrakstījis ļoti īsu apsveikumu no sava telefona e-pasta manā bibliotēkas datora e-pastā. Apsveica mani Jaunajā gadā un novēlēja man labu veselību. Rakstīja, ka tagad zina, cik veselība ir svarīga, jo viņam tās vairs nav. Viņš ir slimnīcā. Vēlāk viņš man paskaidros vairāk un saka, lai es neuztraucos, bet viņam nav taisnība, jo es uztraucos. Man, protams, tagad liekas, ka viņš nomirs, un es izgāju pastaigāties, tā īsti pat neaizvēris savu e-pastu. Staigāju ļoti ātri un uztraukti, tāpēc uztriecos dažiem cilvēkiem. Un tāpēc es tagad noguris apsēdos uz Jaunās ielas soliņa, lai visu ātri
2. janvāris
pierakstītu kladē. Bet vienīgais, kas man tagad nāk prātā – var būt sliktāks par pirmo. Ja tā turpināsies, es ap Uvjiem jau atkal būšu klīnikā. 100%. Kamēr es pastaigājos, sāka snigt viegls sniedziņš. Tāds ļoti smalks. Un tas mani mazliet nomierināja.
3. janvāris
Jau no paša agra rīta aizgāju pie mammas. Viņa gribēja, lai es ar viņu kopā paēdu brokastis, bet es atteicos, jo tas nozīmētu nepatstāvību, bet tagad es sēžu bibliotēkā un man nav vēsts no Otto, un man tā gribas ēst no uztraukuma, ka es jau pāris dienas pēc neatkarības nodibināšanas iešu atpakaļ pie mammas vismaz paēst. Varbūt tas baigi neskaitās. Varbūt es tā izdarīšu tikai šo vienu reizīti. Kaut gan man jau sāk likties, ka tā vis nebūs. Vēders man to saka priekšā. Vīrietim jau viss iet caur vēderu. Tāpēc es eju pie mammas.
LISA
Mamma bija uzcepusi reņģītes. Un mēs tās ēdam ar baltmaizi un sviestu. Man tā ļoti garšo kopš bērnības. Un es zināju, ka mamma gribēs tās ielikt man līdzi vakariņām. Negribēju zaudēt šai neatkarības cīņā, bet atteikties arī nevarēju, tāpēc es gluži vienkārši apēdu pilnīgi visas renģītes, kas vien bija, lai viņai vairs man nebūtu, ko piedāvāt. Tad es knapi aizvilkos līdz Neimaņiem un tagad sēžu dīvāniņā, kur, starp citu, ir ļoti neērta gulēšana, un man šai sakarā kaut kas ir jādomā. Un man vispār ir jāsāk kurinät visa māja un jāiekārtojas te uz ilgāku palikšanu. Bet tagad, kad esmu te, es tik ļoti raizējos par Otto veselību un Janinas prombūtni, ka ilgi nevaru aizmigt. Un dažkārt man liekas, ka aiz loga kāds stāv un mani vēro. Un, kad tā sajūta paliek neizturama, es izeju ārā un redzu tikai to, ka atkal snieg sniedziņš. Tas ir nomierinoši. Bet izgulējies labi es neesmu. Es esmu ļoti slikti izgulējies. Šīs pēdējās rindiņas es jau pierakstīju šodien pa nakti.
4. janvāris
No rīta atkal tā gribējās ēst reņģītes, ka tagad ēdu Janīnas kabačus. Tie ir burciņā un laikam marinēti. Bija garšīgi, kamēr ēdu pirmo burciņu, bet jau pēc otrās burciņas man negribējās ēst trešo. Bet tagad es ēdu trešo burciņu, jo no viņiem kaut kā neiestājas sāta sajūta. Man būs jāaiziet uz veco slimnīcu paskatīties, vai man tur ir vēl kaut kas ēdams un nauda. Šķiet, ka kaut kādam ēdamajam tur vēl ir jābūt, par naudu es neesmu tik drošs. Liekas, ka nemanot esmu to iztērējis našķos. Un vispār man šķiet, ka es beidzamajā laikā esmu kļuvis nevērīgāks. Daudz ko aizmirstu, neatceros, palaižu garām. bet
Vecajā slimnīcā viss ir sapuvis, runājot par tiem produktiem. Naudu neatradu. Biju domājies iet pameklēt, bet atkal snieg tas skaistais sniedziņš un es atkal esmu Neimaņos pie gan. Un kabačiem. Toties iekurināju visu māju. Tas g pamazām sāku slaucīt grīdas un piekārtot. Nav jau daudz, ko kärtot. Täpēc diezgan ātri tieku ar visu galā. Gultu vajag normālu. Nāksies nakts aizsegā atstumt no vecās slimnīcas Lenina nodaļas gultu. Tā bija uz ritentiņiem, cik es atceros. Tad nav jänes. Un par Ļeņinu es esmu aizmirsis savā stulbajā galvā. Un gan jau vēl ļoti daudz ko citu, ja es padomātu. Bet padomāt es varu vien par skaisto meiteni un Otto slimību. Un vēl es varu padomāt par Janīnu. Bet nav jau nekā, ko par to domāt. Aiz loga ir tumšs, un es ienīstu kabačus.
5. janvāris
Ir noticis ļaunākais. Manam draugam Otto ir balsenes vēzis. Es šodien biju uz pats savu zupas virtuvi kā apmeklētājs. Arvīds man pamāja pa gabalu. Esmu aizmirsis domāt par šīs nedēļas tematu. Esmu kļuvis paviršs un ļoti skumjš.
Man grūti izdomāt, ko rakstīt Otto par viņa slimību. Nevaru viņam neko ieteikt. Paskatījos internetā, ka balsenes vēzis var būt arī tā, ka cilvēkam to izgriež, bet līdz ar to pazūd viņa balss. Es Otto balsi nekad neesmu dzirdējis. Varbūt viņam ir ļoti skaista balss. Cilvēka balss vispār mēdz būt loti skaista. Otto, man liekas, ir tāds cilvēks. Un es negribētu, ka viņš to pazaudē. Tāpat kā es negribu zināt skaistās meitenes vārdu. Tāpēc es iemācījos visus. Lai tas pazustu starp pārējiem. Kā skaista cilvēka balss pazūd pūli.
27. nedēļa « NABADZĪBA »
6. janvāris
Es negribu celties un tāpēc guļu dīvāniņā un domāju par gultu. Ja man būtu ērta gulta, es šodien pavisam noteikti nepieceltos. Bet vēlāk es piecelšos tikai tāpēc, ka gulēt uz divdibenu dīvāniņa nav pavisam vienkārši. Un naktī es neaizgāju ne pēc kādas Ļeņina gultas, jo galīgi neko vairs negribas. Varbūt es par daudz esmu vienveidīgi ēdis. Bet tas ir no trūkuma. Man vienkārši trūkst citas lietas, ko es varētu ēst. Varētu jau arī aiziet pie mammas, bet es nevaru to tik bieži darīt ēdiena vārdā. Pie dīvāniņa stāv burciņa ar kabaču marinādi pie apakšas, un es ik pa laikam to padzeros. Un sapņoju par beigtu ceptu vistu. Kā viņa ir uz pannas un apkārt tievos burbulīšos čurkstinās eļļa. Kad vista tiek apgriezta uz otriem sāniem, panna kļūst skaļāka. Un tad, kad vista vai jebkurš ēdiens tiek izslēgts un noņemts no pannas lielajā šķīvī, mamma saka - tagad jāpagaida minutes piecas, lai ēdiens atdabonas. Citreiz mamma saka - lai vistiņa (vai kas nu tur tobrīd ir aktuāls) atņemas. Lai vistiņa atņemas. Kā tas skan...
Biju pie mammas. Un uzminiet, ko es ēdu?
Tagad es guļu un pārlasu, ko es esmu rakstijis. Un tad es domāju - kāpēc es rakstu- «uzminiet, ko es ēdu?»>. Kam es to jautāju? Kas to lasīs?
7. janvāris
Bet man patīk rakstīt. To es esmu sapratis. Un pārlasot es atceros, kā tas ir bijis. Un pārlasot es atceros arī dažas lietas, ko es esmu aizmirsis. Un tad nu man iešaujas prātā, ka man ik pa laikam ir jāpārlasa tas, ko es esmu iepriekš lasījis, un jādara tālāk. Un tā nu es pāršķirstīju veco plānotāju, kur rakstīju agrāk, un atradu gaismas ātruma telefona numuru. Vispār jau es viņu atceros no galvas, bet es biju aizmirsis, ka vispār kaut ko tādu zinu. Tāpēc aiziešu uz veco slimnīcu, kur, starp citu, šogad nemaz neesmu vēl bijis, un piezvanīšu uz šo numuru. Es jau vienreiz tā darīju, bet toreiz necēla.
Tagad arī necēla. Bet ko es teiktu, ja paceltu? Kādā valodā es to teiktu un kam? Nākamreiz man ir jāizdomā, ko es teikšu. Šito jāmēģina atcerēties.
Nabadzība rodas no tā, ka nav nauda. Tad cilvēks var sākt smirdēt palēnām. Daži to dara ilgi un ne pa jokam.
8. janvāris
Mēs ar mammu vispār dzīvojam visnabadzīgākajā pilsētas rajonā. Te ir ļoti lēti dzīvokļi ar krāsni un malku. Daudzi cilvēki te ir veci vai daudz dzer, vai abi kopā. Pie rajona veikaliņa regulāri sēž vīrieši. Viņi visu laiku grib dzert alkoholu, bet viņiem reti kad sanāk nauda. Tāpēc viņi to prasa tiem, kas iet iekšā, bet, ja nepaspēj, tad prasa tiem, kas nāk ārā. Un reizēm viņiem iedod arī. Nu, katrā ziņā, viņi teju visu laiku ir reibuma stāvoklī. Šodien es viņus vēroju. Pie veikala ir soliņš, kur es nesēžu, jo tur sēž viņi un vaktē. Es sēžu iepretim uz tādas kā maliņas un vaktēju. Šie mani pazīst un zina, kas es esmu. Tāpat viņi zina, ka man nav jēgas neko prasīt, izņemot datumus un vārdus. Šodien viņiem vajag iedzert. Vispār jau viņiem to vajag katru dienu bez izņēmuma.
Nedzer tikai tas, kas kaut kad nomirst. Bet tad mironis kļūst par ļoti labu iemeslu pārējiem. Es to zinu tāpēc, ka šodien tā ir. Kaut kad ap Jauno gadu ir nomiris Cigoriņš. Un pārējie šodien saka - cienīts kungs, atceries, ka Cigoriņš tev pavasarī malku skaldīja? Un tas cienītais kungs kaut ko mēģina knapi atcerēties, bet tad jau pārējie piebalso - nu redzi, nebūs, kas tev vairs pavasarī malku skalda, Cigoriņš pagājšnedēļ beidza dzīvot. Un tad tas cienīts kungs saprot, ap ko lieta grozās, un viņam ir tā kā neērti, un viņš beigās iedod kaut kādu naudu. Tad visi ieskrien veikalā un ilgi nenāk ārā, bet, kad iznāk ārā, ir ļoti priecīgi.
Mirušais Cigoriņš ir īsta zelta ädere. Jo neilgi pēc tam, kad cienītais kungs iedeva naudu, uzradās vesela šņabja pudele, kas tagad jau ir pusē. Un tagad vēl parādījās taksists. Viņš nedod naudu, bet uzreiz pudeli - no mašīnas bagāžnieka. Un tā ir liela pudele. (Cigoriņš ir ļoti izdevīgs mironis.) gan
Vakarpusē, kad satumst, visi jau ir tādā dzērumā, ka pa vienam sāk iet mājās. Pēdējais paliek Jurelis. Un viņš beigu beigās pienāk pie manis, jo neviena cita te vairs nav. Un viņš man stāsta par Cigoriņu. Cigoriņš uz svētkiem esot saņēmis no māsas naudu par dzimtas tepiķi un ieslēdzies istabā, un vairs nav nācis ārā. Pirms tam viņš ar to tepiķa naudu ir bijis veikalā. Vai tas ir īsts draugs? – tā man Jurelis jautā. Bet es nezinu atbildi. Mērkaķis tas ir, ne cilvēks, Jurelis saka. Viņš ir tik dusmīgs, ka beigās sāk raudāt. Bet neko sliktu jau es nevaru teikt, saka Jurelis, viņš man vienreiz arī izglāba dzīvību, kad es pārdzēries ielīdu kaltē gulēt. Tu zini, kur ir «Nākotne»? - Jurelis prasa. Bet es pieceļos un eju uz Neimaņiem. Nabadzīgi cilvēki var ātri apnikt. -
9. janvāris
Šodien atcerējos, ka vakar gandrīz vispār nepaēdu. Bet ir tikai kabači, un es viņus varu dabūt iekšā tikai kā uzdzeramo. Atradu Fraiburgera pudeli un sāku ieķemmēt. Varbūt es iedvesmojos no Jureļa. Bet labā ziņa ir tā, ka kabači kā uzdzeramais strādā, un tad nu es iedomājos, ka varbūt Janina viņus radīja tieši šī iemesla dēļ. Un arī Fraiburgeris kā dzeramais strādā, un es aiziešu uz bibliotēku reibumā.
viņam Esmu bibliotēkā un aizrakstīju Otto, ka gribu dzirdēt viņa balsi. Lai viņš man atsūta telefona numuru, un es piezvanīšu no vecās slimnīcas. Ik pa laikam eju uz tualeti iedzert, kamēr gaidu telefonu. Un tad Otto man to atsūta. pa ceļam vēl Un tad es eju uz veco slimnīcu piezvanīt, bet divreiz apstājos dažādos aizsegos iedzert. Un, kad es ierodos pie slimnīcas, es vietām jau esmu krietni iereibis.
Esmu mājās. Man nekad nevajag dzert un zvanīt pa telefonu. Tagad ir ļoti slikti. Es piezvanīju un uzreiz sāku vārīties par to, ka viņš ir mans draugs un man ir ļoti žēl viņa slimības. Un es uzskatu, ka viņam vajag cīnīties. Un, ja es kaut ko varu darīt viņa labā, lai viņš tikai saka. Es runāju kā filmās par mirstošu draugu. Un tad es kaut ko vēl gvelzu par kakao un tītariem, līdz beigu beigās sāku raudāt un noliku klausuli. Un tikai tagad es saprotu, ka tā arī nedzirdēju viņa balsi.
10. janvāris
Šodien slikti, un lieciet mani mierā! Lai kas jūs arī nebūtu.
11. janvāris
Šorīt sajutos ļoti vājš. Vairākas dienas neesmu normāli ēdis, bet dzēris esmu daudz. Un to visu var just. Man paliek sevis žēl. Aiziešu pie mammas, visu dienu pavadīšu tur un ēdīšu. Bet vēl vairāk man ir žēl Otto. Es neesmu diezgan labs draugs cilvēkam, kas var zaudēt balsi.
Visu dienu tiešām biju pie mammas. Aizgājām uz tirgu pēc produktiem. Mamma intuitīvi jūt, ka es gribu ēst kā zirgs. Kaut gan zirgi, cik man zināms, viņai nekad nav bijuši. Varbūt bērnībā. Bet tad viņa bija bēbītis. Un mēs uztaisījām kartupeļu biezputru ar vārītiem, saspiestiem ķiplokiem un dillēm pa virsu. Vēl arī lapu salātus ar lokiem, un vēl tirgū nopirkām rūgušpienu. Un tad es vēl arī nenocietos un teicu, ka pie tā visa iet reņģītes. Edu reņģītes ar visām asakām, bet mamma asakas liek uz paklātas avīzes. Vēl ir arī skābēti kāposti, bet tie man ir blakus bļodā, jo uz šķīvja nav vietas. Un tad es ņemu ar pirkstiem un krāmēju mutē, kas nav dabūjusi ēst veselu mūžību.
Vakarā atkal esmu Neimaņos. Bet tikai pašā vakarā. Visu dienu ēdu un skatījos televizoru. Ļoti ilgi nebiju bijis tik laimīgs. Man aizmirsās visas rūpes. Varbūt kaut ko izdomāšu arī slimā drauga sakarā. Tagad vajag tikai domāt labas domas un nedomāt sliktas domas. Un gulēt vajag iet, kad būšu aizšāvis šīberi.
12. janvāris
Vakar patiesībā paņēmu līdzi atlikušās reņģītes, ko tagad brokastīs ēdu ar kafiju. Tad pavazājos pa māju un nedaudz pa sētu un izdomāju, ka pavasarī varētu dabūt vistas. Viņas dēj olas, un tad man vismaz nebūtu jādomā par brokastīm. Ja nu vienīgi par kafiju. Domāju, ka Janīna neņems par citu dārzeņu ļaunā, ja es dažas kabaču dobes uztaisīšu dobēm. Vēlāk paņemšu divus maisus ar kabaču burkām un aiznesīšu uz zupas virtuvi. Man ir mazliet neērti tur iet .
tukšām rokām. Bija šķelto zirņu zupa, un es vēl dabūju klāt kamaru, jo biju atnesis kabaču burkas. Apjautājos, vai produkti neiet uz beigām un vai nevajag kaut kā palīdzēt, bet man teica, ka nevajag. Un bērni gribēja zināt, kā iet Janīnai, jo viņai taču bija tas milzīgais dzintars. Un es kaut kā nevarēju bērniem pamelot un teicu, ka Janīna ir nedaudz citur. Un tad pie manis pienāca Arvīds, kurš bija smaidīgs un neuzdeva nepatīkamus jautājumus. Vispār jau viņš nekad neuzdod baigi nepatīkamus jautājumus, man vienkārši citreiz nepatīk, ka man vispār kaut ko jautā. Bet tā nav viņa vaina. Man jau liekas, ka arī viņš to zina. Viņš vispār ir baigais malacis, ja tā var teikt par mācītāju, kas ir divreiz vecāks par mani. Bet uz baznīcu es iet nevaru. Negribu zināt patiesību par meiteni. Bet viņa toreiz tur bija. Un varbūt joprojām mēdz būt. Katrā ziņā es to tagad nezinu, un tā lai arī paliek.
Šodien visu dienu spīd saule. To vajag redzēt.
28. nedēļa « SAPŅI »
13. janvāris
aizkariņiem, Naktī sapnī redzēju mācītāju Arvīdu. Viņš gulēja gultā aiz un pie sienas bija vecas tapetes. Viņš izskatījäs ļoti noguris un teica, ka ir ļoti noguris. Galīgi neizskatījās pēc sevis. Viņš jau tā ir vecs, bet sapnī tas bija par traku dzīvam cilvēkam. Un tad viņš teica – Oskar, atver logu, te nav gaisa. Un es uztraucos, ka tad būs caurvējš un viņš varēs saslimt. Bet Arvīds atkārtoja - atver logu, lai ir caurvējš, varbūt to arī vajag. Man bija ļoti skumji, un es neatceros, vai atvēru logu.
Aizgāju uz bibliotēku. Otto uztraucas, vai ar mani viss kārtībā. Es neesot izklausījies lāgā. Aizrakstīju atpakaļ - atvainojos par piedzeršanos. No pieredzes zinu, ka nabadzīgi dzērāji diezgan ātri apnīk. Viņš gandrīz uzreiz atbildēja, lai es neraizējos, jo tā reizēm gadās. Viņš pats pēc tās diagnozes uzzināšanas arī esot piedzēries un vēmis. Bet viņš priecāsies, ja piezvanīšu kādreiz arī skaidrā. Un es viņam uzrakstīju, ka labi. Es viņam piezvanīšu, kad man beigsies kauns. Tad es viņam pajautāju, ko viņš pēdējā laikā ir redzējis sapnī. Un viņš atbildēja, ka pēdējā laikā sapņus neredz (droši vien no uztraukuma), bet viņa draugs, kurš septiņu gadu vecumā zaudēja redzi, joprojām redz savu mammu vienmēr jaunu. Es uzrakstīju, ka tas ir skaisti. Un viņš uzreiz atbildēja, ka arī viņam liekas, ka tas ir skaisti.
Aizgāju pie mammas pusdienās un teicu, ka es domāju - es varu kaut ko strādāt. Viņa jau sāka uztraukties, jo es ar savu veselību taču nedrīkstu riskēt. Bet tad es paskaidroju, ka negrasos strādāt Finanšu ministrijā vai vietējā laikrakstā. Drīzāk varu kādam pacelt kaut ko un nolikt citā vietā. Tad viņa nomierinājās un jautāja, vai es domāju, ka varētu strādāt par krāvēju veikalā. Padomāju un teicu, ka es tomēr negribu strādāt gluži katru dienu no tikiem līdz tikiem, jo man kaut kad ir arī jāstaigā un jāraksta klade. Es drīzāk varētu būt par palīgu, ja kādreiz vajag pārvākties vai uz to pusi. Un tad viņa teica, ka viņa parunās apkārt. Un vēl viņa teica, lai es neuztraucos par to, ka nāku te ēst, jo viņa par mani galu galā saņem nespējnieka naudu un tas pat ir viņas pienākums - mani paēdināt. Un es nomierinājos un, protams, pārēdos siļķu rolmopšus no vietējā veikaliņa, pie kura šodien jau atkal dirnēja Jurelis.
14. janvāris
Šonakt neko nesapņoju vai vismaz neatceros, bet tagad esmu pamodies un sapņoju par tiešām saprātīgām darba iespējām. Lai varētu nopirkt vistas un graudus, un stādus dobēm pavasarī. Cigoriņš, piemēram, skaldīja to malku cienītam kungam pagājšgad, kad vēl bija dzīvs. Es taču arī varētu tā izdarīt, jo viņš ir miris. Es to pat darītu skaidrā un noteikti labāk. Varbūt man jāatrod cienīts kungs.
Negāju meklēt cienīts kungs, jo man iešāvās prātā labāka ideja. Es taču varu piespraust lapiņas pie dēļiem pilsētā, tāpat kā par zupas virtuvi. Šovakar sagatavošu un rīt izspraudīšu. Rakstīšu: «Veicu fiziski smagu darbu par saprātīgām cenām. Zvanīt laikā no 17:00 līdz 19:00 - 63223811. Oskars»>. Varbūt kādam tiešām vajag. Galvenais ir baigi nesasapņoties. Būs - būs, nebūs - nebūs.
15. janvāris
Vispār man vajadzētu pārbaudīt, vai tas vecās slimnīcas telefona numurs, ko norādīju lapiņā, atbilst. Uz telefona galvenā ārsta kabinetā ir tādi cipari, un es iedomājos, ka tie ir īstie. Cerēsim. Gaidīsim. Katrā ziņā es tajos laikos katru dienu būšu slimnīcā uz vietas. Man tāpat nav nekā cita, ko darīt. Un slimnīcā es vispār pēdējā laikā uzturos reti, jāiet biežāk. Tā ir laba vieta. Tagad aiziešu pie mammas brokastīs, jo viņai taču tā vajag.
Atkal ceptās reņģītes. Man jau dikti garšo. Un mamma teica - es jau zinu, ka tev lon. Tas nozīmē - es jau zinu, ka tev garšo. Bet smieklīgi skan - lon. Aiziešu pie Jureļa un iedošu Fraiburgeri, un teikšu - es jau zinu, ka tev lon.
Ir pieci, un es sēžu vecajā slimnīcā pie telefona. Ari tas jau ir darbs, es tā domāju. Un man uzreiz jau paliek vieg lāk, jo es ar kaut ko nodarbojos. Nosēdēju līdz septiņiem un vēl bišķiņ, bet neviens nezvanīja. Bet es arī nenokāru degunu. Ir tikai pirmā diena. Varbūt uzreiz nemaz nest mēbeles vai darīt citas smagas lietas. Rīt arī ir diena.
16. janvāris
Naktī atkal sapņoju. Man liekas, ja pievērš uzmanību ņošanai un par to domā, tad biežāk arī sanāk. Sapnī es vēl biju skolas vecumā. Bija kaut kāda stunda, bet vakarā bija klases vakars vai skolas diskotēka. Un man bija ļoti neērti tai diskotēkā, jo es biju pliks. Ar visu pliku dandāli. Centos to aizsegt, un tur bija arī mana gulta, bet tā, kas ir pie mammas. Stāvēju pie tās gultas, un mani skolas biedri dejoja un pat nelikās ne zinis par to, ka es esmu pliks atnācis uz diskotēku. Tas uztrauca vienīgi mani. Ļoti gribēju prom, bet kaut kā nevarēju tikt, jo likās, ka jāsavāc arī tā gulta, jo, nu, nevar atnākt uz skolas balli ar gultu un pēc tam nelikties ne zinis. Tā tomēr nedara. Bet, ja es paņemtu to gultu, tad visi redzētu manu trapencieri, un to nu es galīgi nevarēju pieļaut, tāpēc neveikli mīņājos, kamēr beidzās dziesma. Bet, kad beidzās dziesma, sapnis pārgāja citā sapnī, kur es biju ļoti skaistā pļavā. Tur bija ļoti zaļa zāle, tāda spilgti zaļa, bet nekoda acīs, un violetas debesis, un tālumā ļoti kupls un skaists koks. Un es jutu, ka man pie tā ir jānonāk. Ka tur ir kaut kas svarīgs un tuvs tieši man. Es netiku tuvāk, lai arī gāju ilgi, bet nebija nekādas trauksmes vai vilšanās sajūtas. Es zināju, ka agri vai vēlu es tur nonākšu. Un tas būs skaisti. Pašās beigās bija pēdējais sapnis, kur bija tikai tumsa, un es dzirdēju baigo borbelēšanu. Ar kaut kādu prāta daļu nojautu, ka tie ir miljoniem tītaru, kas ar saviem ādas zodiem trobelējas pa kakao. Pa milzīgu kakao tasi, kas ir tik liela kā ezers. Bet viss bija tumšs. Es to tikai jutu. Un man bija smieklīgi. Tad es pamodos. Spid saule. Man šodien jāiet vaktēt telefons uz veco slimnīcu un jāsavāc un jāatbrauc atpakaļ ar visu to Ļeņina gultu. Tas sapnis bija par to.
Arī šodien neviens nezvanīja. Tā es pa slimnīcu nonīku līdz vēlai naktij un stūmu Ļeņina gultu uz Neimaņiem. Šonakt es gulēšu ļoti ērti. Paņēmu arī jaunas segas un palagus, un spilvenus, un mazu slimnīcas tumbočku, ko likt pie gultas, jo visu varēja ļoti ērti salikt gultā. Un visforšāk bija tas, ka pa apvedceļa kalnu, kas iet lejā no slimnīcas gar Sauleskalnu un kur naktī nav mašīnu, es ielēcu Ļeņina gultā un ripoju lejā pa ielu. Arlabunakti!
17. janvāris
Šonakt visskaistākais sapnis. Es redzēju skaisto meiteni. Es viņu redzēju ļoti ilgi, viņa uz mani skatījās un smaidīja. Viņa stāvēja pie tā koka ļoti zaļajā pļavā ar violetajām debesīm.
Tikai tagad tur īsti nebija plavas un arī debesis nebija, jo nevarēja to visu redzēt. Bija tikai tas koks un meitene. Un viņa smaidīja. Un tas koks ir liepa. Tagad es to zinu.
18. janvāris
Šodien visu dienu nostrādājos. Bet ne jau tāpēc, ka man kāds piezvanīja uz slimnīcu. Mamma bija parunājusi apkārt. Un izrādījās, ka šodien vienā mājā, kur dzīvo sociali nelabvēlīgi cilvēki, ieveda bezmaksas malku no pilsētas domes. Pieved par velti, bet viņiem pašiem tā malka jāsakārto savos šķūnīšos. Bet viņi pārsvarā ir ļoti veci cilvēki, kas to galīgi nevar. Tad nu mamma bija sarunājusi, ka es eju trīs dzīvokļiem palīgā sanest malku šķūnīšos un sakārtot strēkos. Tas prasīja visu dienu. Tā malka gan nav sevišķi laba, tādi dēļu atgriezumi un tā, bet vismaz par velti. Iekurināt var. Un katrs tas nelabvēlīgais cilvēks man samaksāja 10 eur. Tas, manuprāt, ir ļoti daudz viņu apstākļos, bet, tā kā es nerunāju lieku, es neatteicos. Vienīgi ar to visu ņemšanos nesanāca vakarā pasēdēt slimnīcā. Nostrādājos līdz pat deviņiem vakarā. Biju tikai pa dienu aizskrējis pie mammas paēst. Apēdu septiņas lauku olas ar marinētiem gurķīšiem un izdzēru puslitru kafijas ar pienu. Tāda bija mana apetīte. Es te nepieskaitu doktordesmaizes. Un siermaizes arī. Vakarā esmu pārguris un nejaudāju pat iekurināt. Nakti pasalšu, tā izskatās.
19. janvāris
Vajadzēja iekurināt. Rīta pusi dabūju gulēt ar cauru miegu. Kaut gan joprojām biju ļoti noguris un siltos apstākļos noteikti būtu gulējis kā nosists ilgāk. Bet tas nekas. Vismaz pasapņoju, lai arī neko tādu īpašu. Visādas sadzīviskas lietas - mēs ar mammu pie galda ēdam un es tikai dzirdu pulksteņa tikšķēšanu. Tad es kāpu pa mūsu mājas kāpnēm. Nu, tādā garā. Sapņi ne vienmēr mēdz būt ar lielu nozīmi. Tie var būt arī diezgan parasti.
Biju uz zupas virtuvi. Tā neko sev jaunumiņi - mācītājs saslimis. Dievkalpojumu vadīja otrs mācītājs, kas ir tāds kā students. Es viņu saucu par mamutu, jo viņam ir milzīga apakšlūpa - kā ādas dīvāns. Mācītājs guļ mājās. Viņam ir gripa, tāpēc es pie viņa neiešu. Nevajag aplipt. Tā nu tas ir, visi mani tuvie cilvēki ik pa laikam saslimst. Tikai es nesaslimstu. Jo es esmu slims visu laiku.
Rīt jāpiezvana Otto. Kauns ir beidzies.
29. nedēļa « KAUNS »
20. janvāris
Šonedēļ es gribētu parunāt par kaunu. Šķiet, daudziem liekas, ka es nerunāju tāpēc, ka man ir kauns no savas slimības vai uzvedības, vai visa tā kopā. Es, protams, nezinu, vaj daudzi tiešām tā domā, bet man ir tāda sajūta – pat par cilvēkiem, kas mani tā kā pazīst. Un vēl viņiem liekas, ka viņi paši ne ar ko nav savādāki un ne ar ko neatšķiras. Bet kā to ņem. No kā tad viņi neatšķiras? No manis viņi pavisam noteikti atšķiras. Man liekas, ka es tikko saputrojos. Katrā ziņā gribēju pateikt to, ka tā nav neērtība vai slimība, kuras dēļ es nerunāju. Tā nav. Es visbiežāk vienkārši nevaru izdomāt, ko teikt un ko neteikt. Man tas var sajukt vai arī izrādīties ne gluži tas, ko es domāju. Un vēl es nezinu, ko un kā es domāju un ko un kā es uzskatu. Un rakstīšana man palīdz. Vai arī nepalīdz? Par to domājot, es laikam kļūstu neprecīzs. Nu, lūk. Tagad pārlasu un saprotu, ka tā tiešām ir. Jāiet pastaigāties, jādara, jādomā un jāraksta reālas lietas. Datumi ir īsti, un cilvēku vārdi ir taisnība. Par to es varu būt drošs. Pārējais ir uz jautājuma zīmes.
Esmu satraucies, jo man jāzvana Otto. Un tad saprotu, ka tas tiešām drīzāk ir satraukums, kas man liek klusēt. Nevis kauns vai slimība, bet satraukums par to, ka es noteikti pateikšu to, ko nekad nedomāju. Kad iedzeru, it kā paliek vieglāk, bet tad parādās visādi tītari ar kakao
Otto nepiezvanīju. Un man arī neviens nepiezvanīja. Piezvanīšu rīt. Picērijā nopirku picu un ēdu vakarā.
21. janvāris
domāju pats sacept reņģītes tepat Neimaņos. Es zinu, ka viņas vienkārši jāapviļā miltos un jāliek uz pannas. Sāls un pipari pats par sevi. Aiziešu pēc reņģītēm uz zivju bodi centrā. Mamma parasti pērk tur vai citreiz
Šodien tirgū.
Zivju bodē dabūju runāt. Kad pienāca mana kārta, pārdevēja prasīja – lūdzu? Un es ar pirkstu parādīju reņģīšu kalnu. Un viņa prasīja - cik? Bet es nezināju un paraustīju plecus. Tad pārdevēja kļuva nepacietīga un teica - nu, cik? Kilo, puskilo? Un tad es teicu - kilo. Un tas izrādās diezgan daudz, bet man vairs negribējās viņu kaitināt, un tā arī palika. Tāpēc jau es teicu, ka, līdzko paveru muti, man sanāk kaut kā nokļūdīties. Kilo ar reņģītēm tiešām ir ļoti daudz. Bet Neimaņos ir ledusskapis. Un es puskilo tajā. Tagad man uz pannas čurkstinās maziņās. Sacepšu visas, tad ēdīšu no apakšas, jo tās jau būs atdabūjušās. Reņģītes man lon kā trakas. Pārēdos arī no puskilo. Blakus ēdu baltmaizi ar sviestu. Tagad mazliet slimnīcas atgulšos gultā.
Aizmigu un gandrīz nokavēju savu darba laiku. Bet neviens nezvanīja. Es arī nevienam nezvanīju. Arī Otto. Rīt tiešām piezvanīšu. Nav tur ko vilkt garumā.
22. janvāris
Austris. Tas arī ir smuks vārds. Sākumā tā nešķiet, bet, kad ilgāk padomā, tad nostrādā. Austra arī labi strādā. Bet es nesaprotu, kāpēc starp Austri un Austru ir gandrīz divu mēnešu šķirba. Austra ir 5. martā.
Ir vārdi, kas iepatīkas vēlāk. Man tā bija ar Nikolaju. Man Nikolajs nepatika. Man tas likās vecs, dusmīgs onkulis ar štoku čuru pilnā pidžamā, kas visu laiku staigā apkārt, modinot mazus bērnus sestdienās un vasaras brīvlaikā. Bet tagad tā vairs nav. Nu, aptuveni tādas asociācijas. Bet vēlāk es par to padomāju un sapratu, ka viņš varētu būt arī citādāks, piemēram, ja viņš būtu jauns un tīri ģērbies, tad uzvestos, kā nākas. Nikolajs ir pat ļoti skaists vārds. Un vēl - vārdi ir ļoti atkarīgi no cilvēka, nevis tikai otrādi, kā mums grib apgalvot visādi horoskopu mistiki.
Man ir iepatikušies vārdi cilvēku dēļ. Piemēram, man patīk cilvēks, bet tad es uzzinu, ka viņu sauc Nauris. (Tas tāds vārds ar Dievu uz pusēm.) Tomēr cilvēks patīkams, un arī vārds sāk patikt. Ir tādi cilvēki, kam ir kauns no sava vārda. Ir tādi, kam bērnībā ir kauns, bet vēlāk viņi ar to sāk lepoties, jo tāds vārds nav nevienam citam. Ir vecāki, kam nav kauns apkaunot savus bērnus. Zigrīds un Digna. Ak, ja vecākiem būtu jāapspriežas ar saviem bērniem par viņu vārdu, pasaule būtu citādāka.
Un vēl ir tādi vārdi, kas man liekas ārkārtīgi neitrāli. It kā to nēsātāji nemaz nebūtu. Tāds man liekas Andris.
23. janvāris
Šodien spīd saule, un es esmu izdomājis visu dienu būt pa āru. Grieta, Strauta, Rebeka. Bet man patīk Grēta. Ja man būtu meita, viņu sauktu Liepa. Bet, ja man būtu divas meitas, otru sauktu Grēta.
Rīt piezvanīšu.
24. janvāris
Šodien bija unikāls notikums. Mūsu pilsētā ieradās īsts teātris – no galvaspilsētas, ar īstiem aktieriem. Es viņu redzēju. Pat tagad nevaru beigt uztraukties, cik tas bija neredzēti. Bet tā tiešām bija. Es nekad savā mūžā nebiju redzējis teātri. Nekad par to arī nebiju domājis. Bērnībā mani nelaida līdzi ekskursijās, jo mamma uztraucās, ka man citās viepalikt slikti, un tāpēc es nekad nebraucu, bet citi brauca. Man bija žēl, bet mamma parasti izdomāja kaut ko citu vietā, lai man nebūtu par daudz jāskumst. Mana klase pāris reizes bija uz teātri, bet es nebiju. Toties es biju vakar.
Tas sanāca nejauši. Gāju lejā pa pilsētas kāpnēm, kas ir blakus kultūras namam. Un tur iekšā pa pakaļdurvīm kastes- dekorācijas un rekvizītus, kā es vēlāk sapratu. (Ja es pareizi esmu uzrakstījis.) Un tad tie cilvēki, kas saucās skatuvnieki, man uzsauca -ē, milzi, negribi palīdzēt? Tiksi uz teātri par brīvu! Un man uzreiz sagribējās, un es pamāju ar galvu. Un viņi tādi forši puikas, vienīgi visu laiku gribēja zināt, kā mani sauc, ko es daru un kāpēc nerunāju. Bet tad viņi savā starpā nosprieda, ka man laikam kaut kas nav ar ausīm vai galvu, un lika mani mierā. Bet es viņiem palīdzēju sanest iekšā diezgan smagas lietas. Pēc tam mēs ārā atpūtāmies – man patika, ka tie puikas ir vienkārši un draudzīgi. Nabadzīgi gan – uz trijiem pīpēja vienu cigareti, tomēr neskuma par to, bet gan smējās. Lūk, tā ir brīnišķīga attieksme pret nabadzību. Piedāvāja man arī, bet es jau nepīpēju. Un tad sākās izrāde.
Tas bija par vienu puiku. Sākumā viņš savai mammai stāstīja brīnumu lietas diezgan interesantā valodā ar atskaņām. Viņš esot braukājis ar briedi un tādā garā. Mamma viņu visu laiku kušināja, un viņai bija neērti, ka puika runā muļķības, bet viņam galīgi tās nelikās muļķības. Un man arī ne. Tad viņš aizgāja uz kāzām un piedzērās, kā tas gadās arī man, un diezgan štruntīgi uzvedās. Viņam sanāca iepazīties ar līgavu, bet viņas vīrs un arī ciemiņi nebija par to sajūsmā. Un tad viņam tur iepatikās vēl viena cita meitene, bet tā meitene bija ciets rieksts. Pēc tam viņš iepazinās ar vēl vienu citu meiteni, kas bija rūķis, un viņš nokļuva viņas valstībā. Viņas tētis (arī rūķis) par kaut ko ļoti sadusmojās, un tad bija ziepes, bet viņš tika cauri sveikā. Tālāk jau bija jābrauc prom uz citām zemēm, jo šajā viņš bija sastrādājis daudz ziepes. Arī citās zemēs viņš neprata uzvesties un beigās novecoja. Pa vidu viņš vēl bija klīnikā – tas mani ļoti uzrunāja, jo šai ziņā mēs esam līdzīgi. Kad viņš pēc daudziem gadiem atgriezās mājās, vienīgais, kas viņu vēl vispar gaidīja, bija tā meitene, kas izrādījās ciets rieksts. Viņi abi jau bija veci, un viņš piedevām nemitīgi bija draņķīgi uzvedies. Beigās viņam par to palika kauns un viņš lūdza piedošanu. Un viņam tika piedots.
Viņu sauca Pērs Gints. Un tā arī sauca visu izrādi. Bet meiteni sauca Solveiga. Un viņai ir vārdadiena 29. decembrī. Nesen, ja tā paskatās.
25. janvāris
Vakar pēc izrādes biju tādā sajūsmā, ka palīdzēju visas tās dekorācijas un rekvizītus arī novākt. Strādāju kā traks, man patika iet pa tām vietām, kur nupat bija gājis Pērs Gints un Solveiga. Kad mēs beidzām, bija jau krietni vēls, un man palika žēl, ka tie puikas atkal pīpē vienu cigareti un nevar atļauties paciņu, un es aizskrēju uz spēļu zāli, kas bija vaļā, un nopirku viņiem katram pa cigarešu paciņai. Viņi par to tik loti priecājās. Nebiju redzējis, ka pieauguši cilvēki va loti priecāties par vienkāršām lietām. Un, kad viņiem jau bija jābrauc prom, viņi man uzdāvināja tēju. Viņi teicapaldies par palīdzēšanu un cīgām, te tev zaļais. Diezgan jau maz iedeva. Droši vien knapi vienai krūzītei, bet, nu, vini ir tiešām nabadzīgi, un tas ir jāsaprot.
26. janvāris
No rīta aizgāju pie mammas brokastīs un pastāstīju par teātri. Viņa piegāja pie grāmatu plaukta un atnesa man gramatu – tā esot luga. Henriks Ibsens «Pērs Gints». Uzreiz pēc brokastīm sāku lasīt. Pilnīgi aizmirsu, ka es nelasu nekādas citas grāmatas, izņemot telefongrāmatu. Bet tā luga ir tik aizraujoša, tur ir tāpat kā aizvakar teātrī. Es to visu atkal sevi iekšā redzēju. Tad es pusdienslaikā aizgāju uz zupas virtuvi, un bija skābeņu zupa. Un mācītājs bija uzcēlies no gultas. Mēs parunājāmies, un es teicu, ka redzēju viņu sapnī. Un vēl es teicu, ka redzēju teātri. Un tagad lasu lugu. Un viņš priecājās, ka es lasu. Viņš teica, ka tas ir labi. Tas nu gan labi, viņš teica. Bet es teicu, ka tas ir labi, ka viņš ir vesels. Tas nu gan ir labi, es teicu. ir
30. nedēļa « IZLIKŠANĀS »
27. janvāris
Teātris ir izlikšanās. Tā man sākumā likās. Es domāju, ka teātris ir telpa, kur sanāk aktieri un izliekas par cilvēkiem, kas dzīvo savādāk nekā viņi paši. Tas ir citā laikā un vietā. Un viņiem ir citi draugi, un viņi mīl citus cilvēkus, nevis tos, ko īstenībā. Un tur var nomirt un atkal augšāmcelties. Līdz šim tā varēja tikai Jēzus, bet tas nebija katru vakaru un par naudu. Lai paliek. Man sākumā likās, ka izlikties ir tas pats, kas melot, bet tad, kad es līdz galam izlasīju Ibsena lugu, man kļuva skaidrs, ka Pērs Gints daudz vairāk ticēja tam, ko viņš meloja, nevis tam, ko citi redz patiesībā. Ir meli, kuriem nepatīk patiesība. Vai viņiem var to pārmest? Es tik ātri nesteigtos ar atbildi. Tas viss ir jāapskata tuvāk.
Ja man kaut kas nepatīk, es parasti eju prom. Vai arī ielienu antresolā un piedzeros. Arvīds apgalvo, ka tā ir bēgšana, un man jau šķiet, ka viņam ir taisnība. Bet tad man pretī jāliek šāda iztēlošanās - ir kara laiks un tev nāk virsū milzīgs ienaidnieks ar ieročiem, bet tev ieroču nav. Vai tu nebēgsi? Man liekas, ka reizēm ir jābēg, lai glābtu savu dzīvību. Un ar to patiesību ir līdzīgi - man liekas, ka reizēm ir jābēg no problēmām, kas apdraud sapņus par to, kādai vajadzētu būt pasaulei. Jo, ja tu sāksi tās problēmas risināt, tas notiks istenībā, bet īstenība reizēm ir nesmuka kā onkulis Nikolajs, piemēram. Un mums abiem ar Arvīdu kaut kādā ziņā ir taisnība. Tikai viņam ir taisnība īstenībā, bet man ir taisnība šai kladē. Pēram ir taisnība sapņos, viņa mammai ir taisnība pasaulē. Bet Solveigai ir taisnība vispārībā. Jo viņa neko daudz nepasaka. Man jau tā likās - lai kāds tevī klausītos, ir ļoti maz jārunā.
28. janvāris
Šodien savā zvanu pieņemšanas laikā biju slimnīcā un man tiešām piezvanīja. Pirmo reizi. Man rīt ir jāiet nest mēbeles no piektā stāva vienā mājā uz piekto stāvu citā mājā. Tas ir vienā un tajā pašā mājā, tikai citā treptelpā. Tai sievietei, kas zvanīja, neesot neviena, kas to dara, tāpēc viņa painteresējās, vai sludinājums vēl ir spēkā. Es teicu, ka sludinājums vēl ir spēkā un es noteikti būšu, kur viņa teiks. Un tad viņa nosauca adresi un savu vārdu - Jana Lejasbūda, Darba iela 10-26. Un tagad es esmu dimbā. Man tur ir jābūt jau 10:00 no rīta, jo jāpārnes trīs istabas. Un es jau apsolīju, vēl pirms Jana pateica adresi. Vienmēr visu vajag noklausities līdz galam un tad izdomāt, ko atbildēt. Vienmēr tā vajag darīt. Es tā nedarīju, un rīt es eju lauvai rīklē. Tātad pastāv iespēja, ka skaisto meiteni sauc Jana. Ja tā ir, tad viss jau ir zaudēts un es mierīgi varu nest viņas mēbeles.
Cik dīvaini, ka salauzta sirds var turpināt mīlēt. Turklāt mierīgi. Apēdu otru puskilogramu reņģīšu.
29. janvāris
Tā nebija viņa. Iedeva man 50 eur, bet es vēl pirms tam paspēju izdarīt vairākas muļķības.
Baidījos, ka Jana būs skaistā meitene, kas mani uzreiz atpazīs, tāpēc apsēju ap galvu marli, it kā man būtu, karā aizstāvot bērnus, sadragāts galvaskauss vai arī motociklu avārijā es būtu nokritis pa klintīm varonīgā stilā. Bet, kad viņa atvēra dzīvokļa durvis, sapratu, ka tā nav skaistā meitene. Tomēr kaut kad es arī šito jau biju redzējis. Ta Jana pat nepajautāja, kas man ir noticis. Tikai kādu brīdi skatījās uz maniem apsējiem un tad teica - da labi. Un tad aizgāja virtuvē smēķēt.
Manam darbam ir vairāki plusi un vairāki mīnusi. Pie plusiem varu pieskaitīt to, ka tagad aizliegtā teritorija atkal ir pieejama. Esmu pārkāpis visas robežas. Pie mīnusiem varu skaitīt to, ka man nenormāli sāp mugura, jo to visu pārvietot no piektā uz piekto vienatnē ir dinozaura darbs. Pie mīnusiem vēl varu pieskaitīt to, ka es tagad zinu tieši tās durvis, kur dzīvo skaistā meitene un Uvis, jo, kad es nesu lejā klubkrēslu, viņi kādu laiku nevarēja dabūt vaļā savas durvis (trešajā stāvā pa labi) un netika ārā, bet, kad tika, tie bija viņi abi un es ar klubkrēslu un marli. Pie plusiem vēl varu pieskaitīt to, ka es joprojām nezinu nedz viņas vārdu, nedz uzvārdu, jo speciāli neskatījos īrnieku sarakstā. Bet pie mīnusiem skaitu Viņa mani nodarbināja kā galīgu Cigoriņu. Bet pie plusiemto, ka Jana Lejasbūda ir īsts mēbeļu pārnēsāšanas direktors. man tomēr samaksāja. Un vēl-es tagad zinu, kas ir Hamlets. Man bija jāstiepj arī grāmatas uz miskasti, un «Hamlets» bija vienas čupiņas pašā augšā. To es neizmetu. Tā ir luga. Bet autors ir Viljams Šekspīrs. Viņš ir miris dotajā brīdī.
Bet es būšu miris rīt. Jo man sāp visas maliņas. Ja cilvēkam vispār ir malas. Ja mēs neesam kaut kādi bezgalīgi cilvēku saraksti kā lugu sākumos. Man ir beigas šovakar.
30. janvāris
Tīna, Valentīna, Pārsla. Man patīk vārdi, kas kaut ko nozīmē. Pārsla, Liepa. Bet Tina - arī skaisti. Grēta ir super. Janina un Linda. Bet Valentīnai šeit nav, ko darīt. Viņai būtu jāiet ciemos uz 14. februāri un jādzīvo tur.
Guļu gultā un lasu «Hamletu»>. Man bija taisnība - šodien sāp visas maliņas. Labi, ka ir slimnīcas gulta. Divdibenu dīvāniņā es atdotu galus.
Izlasīju «Hamletu». Mani kaut kā neuzrunāja tas tēva gars sākumā. Bet tā ir mana problēma. Forša dzeja. Aiziešu pie mammas paēst.
31. janvāris
Aiziešu uz diskotēku. Man tā vakar ienāca prātā. Gandrīz visu dienu nogulēju gultā un lasīju «Hamletu». Un tad atcerējos to sapni par gultu un diskotēku. Un šodien man ienāca prātā, ka vakarā varētu aiziet uz «Cherry club». Mums tāds ir pilsētā. Vēl mums ir divi citi klubi, bet «Cherry» esot vislielākais. Tā es esmu dzirdējis. Un man ir jāiziet kaut kur ārā. Citādāk es te tikai gulšņāju un tad pārstaipos mēbeles. Dzīvē jāmeklē arī citi piepildījumi. Un es sen neesmu bijis diskotēkā. Vismaz divdesmit gadus. Ir pēdējais brīdis. Bet pirms tam es aiziešu pie mammas pēc žaketes un vispār savākšu visas savas drēbes, kuru
nemaz nav daudz. Mamma izlikās, ka viņu nemaz nesatrauc, ka es iešu uz diskotēku. Un man gribējās, lai viņa izbeidz tēlot, ka neuztraucas. Jo tas bija vēl uzkrītošāk. Viņa piemēram, pateica - labi, lieliski, ej, tas ir super, ka tu ej uz tusiņu, forši, varbūt vajag iet biežāk, uzvelc kaut ko modernu... Viņa nekad nelieto tādus vārdus, nekad. Bet tagad vienā laidā. Es nemaz nezināju, ka viņa tādus zina. Bet zina, izrādās. Smieklīgi. Tad viņa gribēja zināt, vai es iešu ar kādu čiksu. Ja es šad tad kalendāra lietām, es tādu vārdu nerunātu ar skolēniem par pats nemaz nezinātu. No kurienes viņa to izrāvusi? Droši vien no televizora. Beigās man apnika, ka viņa nemaz neuztraucas, un es pateicu, ka iešu kopā ar vienu čali, kurš lieto narkotikas vēnā. Tad beidzot viņa sāka bija panikot un man iemesls viņu nomierināt, ka tas viss ir prikols. Viņa apvai nojās, bet noticēja. Ka tas viss ir prikols. Bet tas jau tikai daļēji ir prikols. Uz diskotēku iešu, bet viens. Bez tā džeka, kas dur vēnās narkotikas. Es tādu nemaz nepazīstu.
1. februāris
Vakar es biju populārs. Kad iegāju diskotēkā, mūzika jau bija sākusies, bet neviens nedejoja, tikai dīdžejs ar austiņām. Es viņu kādu laiku vēroju, jo nebija nekā cita, ko darīt. Viņš ik pa laikam paskrūvēja podziņas un dejoja ar līku muguru. Vairāk neko citu viņš nedarīja. Man tas likās viegls darbs, vienīgi tā var dabūt muguras problēmas. Bet tad sāka sarasties viesi. Sākumā viņi gāja pie bāra un dzēra dzērienus, bet tad dīdžejs (DJ Jurčiks) nospieda pogu un telpā iekļuva dūmi. Un uz to visi sāka teikt skaļas lietas, pārsvarā - 0000! Un gāja dejot. Pēc kāda laika pie manis pienāca viens jauns vīrietis, kurš smējās un teica - Kalendār, ko tad tu te dari? Bet es sēdēju. Un viņš man teica - atceries, es tev agrāk prasīju vārdus? Lieta tāda, ka es viņu tiešām atcerējos. Viņu sauc Artis. Un tad viņš izmēģināja manu prikolu uz Elīnu, Beatrisi un Vikiju. Un viņas smējās un aicināja mani dejot. Sākumā es negāju, bet tad Vikija man pienāca klāt un paņēma aiz rokas un es kaut kā aizgāju. Sākumā es nedejoju vispār, jo nekad to īsti nebiju darījis. Bet tad es paskati jos, kā to dara citi, un mēģināju pāris lietas kopēt. Visvairāk laikam biju skatījies to Jurčiku, un man sanāca bišķin līdzīgi. Visiem bija jautri. Tad mani aicināja pīpēt, bet es vienkārši izgāju svaigā gaisā. Vikija un Beatrise prasīja, vai es nākšu arī nākamnedēļ, bet es paraustīju plecus. Tad Vikija teica, lai es nāku. Un vēl – ka es esmu foršs. Un man patika, ka man tā saka. Varbūt es tiešām arī esmu foršs. Vēlāk, pēc otrās dejošanas, mēs atkal gājām ārā, un es jau uzreiz paņēmu pufaiku, jo man nāca miegs. Spīdēja pilns mēness, kad es gāju uz Neimaņiem. Ceļš uz Nākotni bija pilnmēness apspīdēts – tā kā dziesmās un romānos par seniem laikiem.
2. februāris
Zupas virtuvē satiku Arvīdu. Viņš man prasīja - kā tev iet un ko tu dari? Teicu, ka man iet forši, izlasīju Šekspīra «Hamletu» un aizgāju uz diskotēku. Un viņš teica, ka tas izklausās tiešām labi un interesanti. Un es teicu, ka viņam ir taisnība. Un viņš pasmaidīja. Un tad es teicu - man liekas, ka tu mani līdz galam nesaproti. Tev ir taisnība tagad un bija taisnība arī agrāk, bet man kladē ir cita taisnība. Un es vakar braucu uz brieža. Bija svaigu kāpostu zupa.
31. nedēļa « SEKOŠANA »
3. februāris
Ja pirms vairākām nedēļām domāju, ka varētu rakstīt dzeju, tad tagad es domāju, ka varētu rakstīt lugu. Varbūt tas pat ir interesantāk. Es nezinu, kāpēc man tā liekas. Bet es aiziešu uz bibliotēku un paskatīšos, vai varu paņemt lugas uz mājām. Tad es uzkāpu bēniņos un atradu vairākas lugu grāmatas. Ir arī tās pašas, ko es jau lasīju, tikai ar citām lugām. Ir Ibsena «Brands» un Šekspīra «Romeo un Džuljeta». Par tiem abiem es esmu dzirdējis. Tas ir par mīlētājiem, kas mirst jauni. Es šīs lugas izlasīšu un mēģināšu mācīties, kā ir jāraksta. Pašlaik ir skaidrs, ka ar mazākiem burtiem ir jāraksta rīkojumi, kur katrs iet un ko dara, bet ar lielākiem burtiem raksta sakāmo. Vakarā sākšu lasīt «Brandu», bet tagad iešu pastaigāties, jo ir bezgala skaists laiciņš. Un tad jāpadežūrē slimnīcā un varbūt beidzot pašam jāpiezvana Otto. Citādi sanāk, ka esmu tiešām slikts draugs.
Šodien izdarīju tādu eksperimentu - aizgāju līdz autoostai un ieraudzīju Andi. Viņš vāc visādas pudeles un prasa svešiem cilvēkiem naudu un cigaretes. Un smird bez naudas. Un es izdomāju, ka varētu uz viņa trenēt tos īsos lugas teikumus, kur personāžs kaut ko dara. Es varētu Andim sekot un ik pa laikam pierakstīt, ka viņš rīkojas.
(Autoosta. Rīts. Andis pieiet pie miskastes un palūkojas iekšā, pieliecas, pabaksta saturu ar darba sprunguli, bet neko neatrod. Iet pie nākamās miskastes un atkārto darbību. Nekā. Andis sāk lūkoties apkārt. Pie kioska ierauga smēķējošu skolnieku. Pieiet klāt. Jautā cigareti. Skolnieks iedod. Andis cigareti rūpīgi ieliek krūšu kabatā. Skolnieks izmet izsmēķi zālē. Andis paceļ izsmēķi, ievelk pāris dūmus, nodzēš un iemet to miskastē. Andis skatās apkārt. Andis iet prom pa zebru.)
Turpināju sekot Andim un pierakstīju darīšanas citā lappusē. Varbūt tas ir sākums lugai par Andi un darba sprunguli. Tas varētu izrādīties burvju sprungulis. Nu, tā man tāda ideja. Varbūt tas ir stulbi. Aizgāju uz slimnīcu, aizgāju mājās. Neviens man nezvanīja. Es arī nevienam nezvanīju.
4. februāris
Gāju meklēt Andi, bet sākumā nevarēju atrast. Tad domāju, ka jāpagaida pie Darba ielas miskastēm. Un tad viņš atradās. Ar visu savu darba sprunguli. Tam sprungulim turamais gals ir aptīts ar izolentu. Varbūt lai nenosmērētu rokas?
Vakarā pabeidzu «Brandu». Nesaprotu, kā var uzvesties tā, teikt. Biju ļoti dusmīgs un gandrīz aizmetu grāmatu. Bet tur kā viņš uzvedās. Psihopāts. Vairāk man nav, ko par viņu ir vēl viena luga iekšā, tāpēc neaizmetu. Lugu sauc «Lellu nams». Tas arī ir Ibsens. Lugas man patīk, jo var ātri izlasīt. Nav jātērē daudz laika.
5. februāri
 Šodien negāju meklēt Andi, bet tik un tā viņu satiku. Viņš bija autoostā, kad es tur biju aizgājis apsēsties. Nēsāju tagad līdzi termosu ar vieglu kafiju. Tad ir silti un ir, ko padzerties. Negribēju sekot Andim, jo gribēju atpūsties, bet viņš kaut kā vienmēr parādās tur, kur eju arī es. Tāpēc nekas cits neatlika, kā pāris darbības pierakstīt.
(Andis pieiet pie atkritumu tvertnes Lielajā ielā 5 un ar darbības nūju pabaksta netīrumus. Pie nūjas pielīp saldējuma papīrītis. Andis krata rīku, bet papīrītis ir ļoti pielipis. Andis sadusmojas uz papīru un noņem to ar roku. Pēc tam Andis roku noslauka savā mētelī. Izņem cigareti no krūšu paciņas un aizsmēķē. Andis lūkojas apkārt un ierauga mani. Andis nāk man klāt. Andis runā ar mani.)
Viņš bija pamanījis, ka es viņam sekoju, un gribēja zināt - kāpēc tā. Kas tur tik interesants? Tā viņš man prasīja. Bet es neteicu, ka rakstu lugu par viņu un atkritumiem. Jo varbūt es nemaz to nedaru. Nav jau arī tik interesanti. Tikai trenējos. Un, lai nebūtu jāklusē, es gāju prom, īpaši nelikdamies zinis, ko viņš par mani padomās.
Man piezvanīja. Rīt jānes metāllūžņi. Prasīja, vai esmu ļoti stiprs. Teicu, ka esmu aptuveni divus metrus garš un sveru krietni pāri simts kilogramiem. Un tas otram vīrietim ļoti patika. Vēl viņš gribēja zināt, vai es neesmu no valsts ieņēmuma dienesta. Bet es teicu, ka dzīvoju Neimaņos. Arī tas viņu apmierināja. Rīt 8:00 man jau jābūt pie vecās maizes ceptuves. Es zinu, ka tur ir metāllūžņu kaudzes.
6. februāris
Strādāju kopā ar dzērājiem, kas galīgi nevarēja pastrādāt, jo vakar un pirms tam kādus pāris gadus bija dzēruši stipros alkoholus. Tāpēc Andžs viņus pēc stundas aiztrieca ratā, un es paliku viens. Viņi bija trīs. Bet Andžs teica, ka es esmu prīmā un viņš man samaksās dubultā. Man bija jākrāmē visādi lūžņi piekabē, tiešām smags darbs. Sākumā Andžs un tie, kurus viņš atlaida, centās ar mani runāt, bet dzērājiem zināja, ka es esmu Kalendārs un nerunāju. Bet Andžs teica, ka pa telefonu gan viņš ir mani dzirdējis, bet vispār tas esot ļoti labi, ka nerunāju, jo tie, kas daudz runā, agri vai vēlu sāk pļāpāt un tad var uzrasties vids. Un tad Andžs gribēja zināt, kad Andriem vārdadiena, bet tas jau viens no nu ir vienkāršāk par vienkāršu, un tur viens dzērājs pasteidzās priekšā un nospīdēja ar zināšanām, un tieši tad Andris apvainojās un sāka viņus atlaist. Beigās viņš teica, ka necieš dzērājus. Pats jau 20 gadus nedzer. Bet pirms tam tikpat ir dzēris. Nodzēris ģimeni, māju un tad izdomājis, ka tas nav forši. Man iedeva dubulto naudu. Tas nozīmē, ka 40. Forši.
7. februāris
Šodien krīt nost rokas. Palasīšu «Romeo un Džuljetu». Beigās apraudājos.
8. februāris
Kāds ir mans aicinājums? Es šodien tā iedomājos. Katram cilvēkam taču vajadzētu būt aicinājumam. Un, vadoties pēc tā, viņi vispār domā, kā un ko darīt, lai šo aicinājumu piepildītu. Saka taču – es sekoju savam aicinājumam. Varētu padomāt, ka mans aicinājums ir kalendārs, zināt kalendāru. Taču ir tāda lieta, ka es to kalendāru jau zinu. Vai tas nozīmē, ka mans aicinājums jau ir piepildīts? Nedomāju gan. Tā man negribētos. Bet, ja tā arī ir, man vajag atrast citu aicinājumu. Kalendārs ir vienkārši. Turklāt - es to iemācījos pavisam citu iemeslu dēļ. Ne jau tāpēc, ka es gribēju zināt. Es drīzāk gribēju nezināt. Sākumā gribēju zināt meitenes vārdu vai vismaz visus vārdus, starp kuriem ir arī viņas. Bet pēc tam es to gribēju nezināt, un tas tiešām pazuda visu pārējo vārdu vidū. Tagad tā arī ir. Un man vajag sekot citam aicinājumam. Vai tas varētu būt teātris? Kādas man šai mazpilsētā ir izredzes nodarboties ar teātri, ja nav aktieru un es ne ar vienu vispār nerunāju? Diezgan čābīgi. Man jāpadomā.
Otto!
Balss ir svarīga, taču tā var turpināt skanēt arī tad, ja neviens nedzird. Kurli cilvēki taču turpina domāt un dzīvot savā pasaulē, neskatoties uz klusumu. Un klusums nav pats traģiskākais, kas var notikt. Tu pat nevari iedomāties, cik daudz muļķību katru dienu nākas dzirdēt, kad es staigāju apkārt. Visādi lieki vārdi. Varbūt tieši tāpēc es jau krietni sen pārtraucu runāt gandrīz pavisam. Varbūt arī bija citādi, nezinu.
Tāpēc skaņas trūkums vēl nenozīmē, ka Tev vairs nebūs balss. To man šķiet svarīgi Tev pateikt. Kaut gan esmu pārliecināts, ka Tu to jau zini. Un Tu vari izdomāt vēl kaut ko labāku. Es visu savu sakāmo Tev esmu uzrakstījis kladē, lai man kaut kas nesajuktu un atkal nesāktos tītari un kakao. Un tagad mans sakāmais beidzas. Ceru, ka Tev nesāp. Tu esi mans draugs. Bet es esmu Oskars. Čau!
Mājās pārdomāju visu, ko uzrakstīju, un beidzot piezvanīju Otto. Biju diezgan satraucies, norunāju to, kas bija rakstīts, bet pēc tam sapratu, ka atkal neļāvu viņam pateikt nevienu vārdu. Tā arī neesmu dzirdējis viņa balsi.
9. februāris
Brokastīs pie mammas, pusdienas zupas virtuvē, vakariņas uztaisīju pats. Vispār es nopirku peperoni picu. Tātad neskaitās, ka uztaisīju pats. Es parasti pērku vislielāko iespējamo picu un visu arī apēdu. Šoreiz atstāju divus gabaliņus brokastīm pie kafijas. Es iesaku visiem manā pilsētā ēst peperoni picu. Tā ir stipra un asa. Nav domāta mīkstajiem. Tagad esmu pārēdies un sākšu lasīt Ibsena «Leļļu namu». normāli cilvēki, un Šoreiz Ibsens nav dzejā. Viņi runā kā man ir grūti pierast. Līdz šim esmu izlasījis trīs lugas, kur visi runāja dzejā, paspēju jau pierast. Tagad man jāpierod normāli. Uz priekšu iet lēnāk. Varbūt kādreiz arī es kādam kaut ko pastāstīšu.
32. nedēļa « KUSTĪBA »
10. februāris
Šorīt pamodos un, guļot Lenina gultā, ar acs maliņu skatijos ārā pa logu. Nemaz nekustējos. Īsti negribēju celties. Ārā pa logu redzēju tumšas debesis. Tad kaut kur sāka lēkt saule un debesis lēnām palika zilas. Tas nozīmē, ka šodien būs gaišs laiks. Un debesis bija tīras. Bet tad pa tām sāka slīdēt viens ne visai vērā ņemams mākonītis. Tas pārslīdēja pāri debesīm un logam. Un, man liekas, tai brīdī es sapratu, kam es gribu sekot. Un es piecēlos un sāku kustēties.
Viss ir pamatīgi jāapsver. Kļūdīties drīkst, bet nevajag. Atkal būs jāizlīmē lapiņas pa visu pilsētu. Bet vispirms jāizdomā precīzi teksti. Vispār aizvien vairāk ir jādomā precīzi teksti, ja reiz es gribu ar to nodarboties. Tāpēc es aizgāju uz veco slimnīcu un sēdēju kabinetā, kur ir mans darbs. Rīt iešu uz bibliotēku un meklēšu materiālus. Šodien vajag izdomāt, ko man rīt vajag. Paulīne, Paula, Jasmīna. Jasmīna, Paula - jā. Paulīne ir tantiņa, kas lieto pārāk daudz senas kosmētikas.
11. februāris
Sorit agri aizgāju brokastīs pie mammas. Pajautāju, vai viņai ir vēl kaut kas no lugām, un viņa man iedeva Šillera «Laupītājus». Tas arī ir par seniem laikiem. Es nezinu, vai kāds raksta arī par mūsdienām. Varbūt visi lugu rakstnieki jau ir miruši. Tas man šodien būtu bibliotēkā jānoskaidro. Paēdu karbonādes, ko mamma bija uzcepusi vakar, jo domāja, ka es būšu vakar. Bet es biju šorīt.
Varu padomāt tikai par savu jauno kustību. Jā, es teicu mammai, es, šķiet, veidošu teātra kustību. Vienīgi es ne līdz galam saprotu, kā to izdarīt, bet man ir baigā pārliecība, ka es to gribu. Un vēl ir ļoti garšīgas vakardienas karbonādes, tā es teicu. Paldies, es teicu.
Nav tik traki. Ne visi dramaturgi (tā jāsauc pareizi) ir miruširakstīt ne tā kā dzejā, kā izrādās, ir normāli. Tā tagad pārsvarā dara. Es gan domāju apvienot lugas rakstīšanu dzejā un tās iestudēšanu, nepasakot ne vārda. Man gluži vienkārši tas iešāvās prātā, kad es vēroju to mākoni. Es neesmu visu vēl sapratis līdz galam. Bet man ir sajūta, ka to var izdarīt. Vajag varēt. Un
12. februāris
Es nedrīkstu tik daudz satraukties. Tas var nebeigties labi. Vajag lēnām un mierīgi. To jāatceras. Neimaņos ceptas renģītes visu dienu.
13. februāris
Rītdien «Cherry club» diskotēka par godu mīlestībai. To man šodien pateica Vikija. Es viņu nejauši satiku pie autoostas. Viņa laikam dzīvo pavisam laukos, ja jau atbrauca ar autobusu. Viņa vispār arī izskatās pēc laucinieces. Pārāk daudz krāso seju un ģērbjas īsās drēbēs. Viņa man pati pienāca klāt un bija šausmīgi priecīga, ka mani redz. Tā viņa arī pateica. Tad viņa izvilka cigareti un sāka smēķēt un stāstīt, kā viņai iet. Viņai muteri met ārā no mājām par parādiem dzīvoklī. Un viņa ar to muteri dzīvo kopā, tāpēc sanāk, ka arī viņu met ārā. Un tad nu viņa tagad domā, ko darīt. Varbūt viņa sāks kaut kur strādāt. Viņa domā, ka varētu strādāt lielveikalā pie kases. Bet, ja tur nevajadzēs, tad viņa var strādāt arī savā galā pie zivīm. Bet zivis smird, tā viņa domā. Vispār jau es arī tā domāju, un diezgan daudzi cilvēki tā domā. Bet es iedomājos par reņģītēm, un man liekas, ka tad man Vikija patīk jau nedaudz labāk. Nu, vispār jau viņai nav nekādas vainas. Tikai izskatās tā ar Dievu uz pusēm. Nu, tad tu nāksi ar mani uz «Čeriku» rīt? - viņa man vēl jautāja. Es tā īsti nesaprotu cilvēkus, kas pēc pirmās reizes nesaprot, ka es par tādām lietām nerunāju. Varbūt arī iešu, bet teikt es to nevienam negrasos. Arī Vikijai nē. Arī Romas pāvestam nē. Un es pieceļos un eju uz Neimaņiem est otru pusi no kilograma reņģītes.
14. februāris
Šodien ir mīlestības diena. Kad es jau gāju lielākās klasēs par otro un trešo, sākās citi laiki - skolā ienāca Amerika. Un tad parādījās arī Valentina diena. To atzīmēja ar diskotēku un pastu. Tajā dienā skolas pasta kastē varēja mest anonimas vēstulītes tiem, kurus mil. Un tad pirms diskotēkas tās vēstulītes izdalīja adresātiem. Bija meitenes, kas saņēma ļoti daudz tādu vēstulīšu (skaistas). Man arī dažas patika, taču es tādas vēstules nerakstīju. Nezināju, ko tur vajag rakstīt. Un es nevienu tā arī nesaņēmu, izņemot vienu reizi. Tas jau bija pēdējā klasē. Devītajā. Pēkšņi nosauca manu vārdu un man bija jāiet pēc pasta. Kaut kas smējās. Un es aizgāju pēc tā pasta un tad vēlāk klasē atplēsu to vēstulīti. Bet tur bija tikai balta, nobučota lapa ar lūpu krāsu un paraksts X. Es nekad neuzzināju, kurš bučoja to papīru.
Uz «Čeriku» tomēr neiešu. Man vairāk jāgatavojas manai jaunajai kustībai. Es pat nezinu, vai to varēs nosaukt par teātra kustību. Man arī jāpadomā par šī darba nosaukumu. Un jāmēģina visbeidzot saprast un diezgan skaidri uzrakstīt, kas tāds būs un kā es to esmu iedomājies. Jo pagaidām es neko nesaprotu.
Kad biju jau aizmidzis, pamodos, jo pie durvīm kāds klauvēja. Kamēr es piecēlos, klauvēja jau pie loga. Atvēru durvis, un tur bija Vikija. Nesaprotu, kā viņa uzzināja, kur ir un to, ka es te esmu. Bet to es uzzināšu rīt. Tagad Neimaņi, viņa ir piedzērusies un izskatās arī noraudājusies (vai viņai vienkārši ir iesnas). Ielaidu viņu iekšā, iedevu ķimeņu tēju un segu, lai gul divdibenu dīvāniņā. Viņa ir tik maza auguma un ar tik īsām drēbēm, ka arī divdibenu dīvāniņā vajadzētu būt ērti. Bet vēlāk viņa ielīda pie manis Ļeņina gultā. Es negribēju būt rupjš, pagaidīju, kamēr viņa aizmieg, un aiznesu atpakaļ uz dīvāniņu. Pats es tur nevaru pagulēt, jo man ir gulta. Bet arī gultā divatā es nevaru pagulēt. Man tā nevajag.
15. februāris
Esmu pamodies pirms Vikijas un tagad sēžu un skatos, kā viņa guļ. Vispār viņa krāc. Un diezgan skaļi. Labi, ka naktī viņa to nedarīja. Tad es nevarētu pagulēt. Bet tagad viņa to dara ar tādu sparu kā vilks. Sēžu un domāju - kā gan tik mazā cilvēkā var būt tik daudz skaņas? Uzvāru kafiju, bet viņa nemostas. Varbūt viņa vakar bija pārāk nogurusi un piedzērusies. Un izskatījās, ka viņai bija arī noticis kaut kas bēdīgs vai arī tās iesnas. Nezinu. Gribu, lai viņa pamostas un iet uz autobusu. Viņai te nevajag būt, ja jautā man.
Vikija pamodās pusdienslaikā, padzērās kafiju, ko es viņai iedevu, un nolikās atkal gulēt. Pēc mirkļa sāka rīstīties, pievēma grīdu un aizmiga.
Saslaucīju grīdu un iekurināju krāsnis, pēc tam uzcepu nedaudz reņģīšu. Vēl bija palikusi arī baltmaize. Un uz to gan Vikija pamodās un sāka ēst. Apetite viņai laba, bet rengu nebija daudz. Es viņai uz lapiņas uzrakstīju, ka varam aiziet uz picēriju, ja jau tā. Un viņa kļuva priecīga, ka varēs est vēl. Bet es kļuvu priecīgs, ka viņa ies prom no manām mājām.
16. februāris
Vakar pēc tās picērijas tā arī pavadīju Vikiju līdz autobusam. Un tas, ko viņa man pateica, mani tiešām nobiedēja. Viņa man iedeva buču un teica nu tad līdz nākamai reizei. Un tad autobusa durvis aizvērās. Un tad es sāku skriet. Skrēju līdz Lauktehnikai, tad atpakaļ, bet vēl nebija gana. Aizskrēju līdz Darba ielai, divreiz apskrēju ap bērnu laukumiņu, noskrēju gar skaistās meitenes durvīm un tad līdz mammai, bet, iekšā neiegājis, aizskrēju līdz Neimaņiem, kur apgūlos gultā, bet neaizmigu. Joprojām nevaru aizmigt. Nu tad līdz nākamai reizei. -
33. nedēļa « VECUMS »
17. februāris
Pēc mazliet vairāk nekā mēneša man būs dzimšanas diena un es būšu vecāks. Visādi radinieki, ko mēs ar mammu ne visai bieži satiekam, jau pirms kādiem desmit gadiem teica, ka man ir pienācis tas vecums. Viņi parasti pieliecās pie manis un teica - nu tev jau, Oskariņ, arī tā kā būtu pienācis tas vecums. Ar to domājot, ka man būtu jāprecas ar kaut ko. Tagad es to atceros, jo nevaru aizmirst, ka Vikija negāja prom, kā nākas. Ja es apprecētos, tad mana sieva arī neietu kad prom, man gribētos palikt vienam. Bet man tik bieži gribas gluži vienkārši pabūt vienam, ka es pat nevaru iedomāties, ka varētu to laiku būt ar kādu kopā. Un nevajag domāt, ka man nav draudzenes vai sievas tāpēc, ka es esmu slims, nabadzīgs vai smirdīgs. Ja paskatās spogulī, tur nekas tāds nav redzams. Liela auguma - tas gan. Un es pat teiktu, ka skaitos no tiem ar interesantu izskatu. Neesmu skaistulis, nepavisam, bet domāju, ka mana seja paliek prātā. Es arī negribētu būt kopā ar skaisto meiteni. Nekad. Bet ne jau tāpēc, ka uzskatītu, ka neesmu viņu pelnījis. Tādu uzskatu man nav. Neviens nevienam nepieder, izņemot to, ka mēs drīkstam izvēlēties būt piederīgi bērniem, otram, Dievam kurš to domā. Es gluži vienkārši negribu vai dabai. Kā nu izjaukt lietu trauslo kārtību, kas mani vieno ar skaisto meiteni. To es negribu, tāpēc arī izvairos.
18. februāris
Manam projektam vajag vecus cilvēkus. Gribētos šausmīgi vecus, bet es nezinu, vai tādi vispār ir. Jāpameklē apkārt. Un vēl es gribētu bērnus. Savam teātrim. Veci cilvēki un bērni. Tāda man ir ideja. Bet neko konkrētāku pagaidām pateikt nevaru. Man viss galvā var mainīties. Pašlaik ir tā – luga bez nosaukuma (ļoti vecu cilvēku un pavisam mazu bērnu saruna par dzīvi), dramaturgs un režisors - Oskars Kalendārs. Pieņēmu sev daļēju pseidonīmu. Lugā noteikti jāiekļauj kaut kas par kalendāru. Vispār man ir sajūta, ka tas būs par kaut ko tādu, ko mums kalendārs grib pateikt, bet tā vietā runās pavisam mazi bērni ar ļoti veciem cilvēkiem.
19. februāris
Zane, Zuzanna. Esmu pamanījis (visādos raidījumos par popularitāti), ka dziedātājām, modelēm un citām populārām meitenēm, kurām pseidonīmi ir Reičela, Missija, Kristina Lou, Jenny Lee vai kaut kas tāds, patiesībā vārds ir Inese vai Zane.
20. februāris
Esmu bibliotēkālasu, par teātriem un lugām. Lasu dažādas grāmatas, ko atradu plauktos. Lasu te vienu, te otru un domāju, ka varbūt nevajag tā darīt. Varbūt ir vērts izlasit secīgi vienu grāmatu un tad ķerties pie nākamās. Bet es nevaru sagaidīt, kad es izlasīšu grāmatu. Tāpēc man bieži vajag tās mainīt. Man tā nekad agrāk nav bijis. Parasti es esmu diezgan pacietīgs. Varu pie vienas literatūras nosēdēt gadu (tā bija ar kalendāru). Bet, ja runa ir par teātri, es kaut kā baigi uzvelkos. Pašlaik man uz galda ir desmit grāmatas par teātri, un es viņas visas arī lasu.
Piecos biju slimnīcā, un gandrīz uzreiz piezvanīja Andžs - rīt es atkal varu nopelnīt 40 eur, ja pastaipīšu dzelžus. Teicu, ka vispār esmu aizņemts teātra darbos, bet varu uz vienu dieniņu izrauties. Viņš gribēja zināt, kurā teātrī tad es strādāju, bet to es nevarēju pateikt. Skaidrs, ka teātrim būs vajadzīgs arī savs nosaukums. To es vēl nezinu. Es vēl daudz ko nezinu. Rīt staipīšu bleķus. To es zinu.
21. februāris
Pie dzelžiem biju pilnīgi viens pats. Andžs vispār vairs negrib ņemt dzērājus, ja jau esmu es. Viņš teica, ka es viens skaidrā izdaru daudz vairāk nekā trīs dzērumā. Viņš vispār nāca ar mani runāt. Un runāja, protams, viens pats. Beigās iedeva 45 eur. Viņš teica, ka pieci eiro ir prēmija. Tad viņš piedāvāja nopelnīt vēl kaut kad citreiz, un es pamāju ar galvu. Tad sazvanāmies - viņš teica. It kā es kādreiz būtu zvanījis viņam. Un es, neko neteicis, aizgāju uz picēriju, kur sēžu joprojām. Rīt būs gultas režīms, to es jūtu. Tagad naktī gar durvīm atkal ārdās Vikija. To es redzu logu. Izliekos, ka neesmu mājās. Tas ir, es vienkārši neko nedaru. Lūdzu Dieviņu, lai viņa iet prom. Galīgi negribas saukt policiju, ņemot vērā, ka man policija nepatīk. Bet arī Vikija man nepatīk. Bet, izvērtējot visus apstākļus, secinu, ka policija man nepatīk vairāk. Tāpēc neko nesaukšu, bet pabāzīšu galvu zem spilvena.
22. februāris
Vikija naktī uzsnigušajā sniegā ir uzzīmējusi jautājuma zīmi. Bet varbūt tā nebija Vikija?
23. februāris
Ja speciāli pievērš uzmanību vecumam kā tādam, tad to biežāk var pamanīt. Tikai šorīt, ēdot pie mammas, pamanīju, cik viņa ir neglābjami veca. Kā viņa kustas, tik lēni. Pat visvienkāršākās lietas viņai sagādā lielu piepūli. Viņa grib iededzināt plīti, bet tad neesot sērkociņu, kuri gluži vienkārši ir uz krāsns (visi to ļoti labi zina). Tad viņa ar tiem pašiem sērkociņiem rokās ietecina elektriskajā kannā ūdeni un uzliek uz gāzes plīts (mums ir arī tāda), un ar sērkociniem grib aizdedzināt. Tad es viņai saku - ko tu dari, un viņa uz mani paskatās, tad attopas, apsmejas un tad paliek nopietna, un tad vēlreiz paskatās, it kā atvainodamās, ka tik loti ir novecojusi. Un šai brīdī es saprotu, ka mana mamma mirs. Un es palikšu pavisam viens.
34. nedēļa « DETEKTĪVS »
24. februāris
Man uz kādu laiku jāatliek doma par teātri, jo šonedēļ esmu pavisam nejauši ierauts notikumu virpuli. Es netišām dzirdēju sarunu. Un tagad es nedrīkstu nerīkoties. Lieta tāda, ka šorīt biju pēc reņģītēm un tur bija vēl tādi savdabīgi pīrādziņi, kādi iepriekš nebija. Un es intereses pēc nopirku dažus tos pīrādziņus paralēli puskilo reņģītēm. Un tie pīrādziņi izrādījās indīgi kuņģim, tāpēc man uz visātrāko vajadzēja ieskriet kultūras nama tualetēs. Nu, tā nu es sēdēju tualetēs, un man blakus kamerā sēdēja kāds onkulis, kas runāja pa telefonu. Viņš runāja, varbūt tā īsti nezinot, ka es esmu blakus (bet varbūt viņam tas bija vienalga). Es tā sapratu, ka viņš runā ar savu sievu. Un runa bija par divām tantiņām, ko viņi tagad apkopj un it kā palīdz tantiņām dzīvot mūža nogali bez radiniekiem. Tur tā lieta, ka viņām nav neviena radinieka. Un šie abi ir uzmetušies par aprūpētājiem, bet patiesībā grib vienkārši dabūt tantiņu īpašumus un novēl abām ātrāku nāvi. Viņi tā arī runāja, it kā tās tantiņas nebūtu dzīvi cilvēki, bet kaut kādas lietas, kam tūlīt beigsies baterijas. Šausmīgi nežēlīgi. Es vispār esmu novērojis, ka mazpilsētās mēdz dzīvot ļoti nežēlīgi cilvēki, kuru interese par pasauli kiem no es beid maja st stava ie leja, ka privatm tina, kr
25. februāris
Šodien esm dežurēju pi krāpnieki. ir labi kop bet viss izs aust gaisr Rūku iela skuni. Tu setas,
zipa sekoju véra, ka es ne li kur viņš zinu, majas, tiekam vinš norava u aizgaju. Turp nav is beidzas līdz ar dzīvžogu. Bet nu šiem abiem noziedzniekiem no manis neizsprukt. Es kaut ko izdomāšu. Katrā ziņā es sekoju onkulim, kaut gan tas nebija viegli, ņemot vērā, ka es ne līdz galam paspēju būt atvieglots. Es tagad zinu, kur viņš dzīvo. Jo viņš teica - nu, pagaidi, es tūlīt eju mājās, tiekamies tur. Un tad viņš nolika telefonu. Un tad viņš norāva ūdeni un aizgāja. Un es arī norāvu ūdeni un aizgāju. Turpat, kur viņš.
25. februāris
Šodien esmu detektīvs. Pats pret savu gribu. Jau agri no rīta dežurēju pie Rūķu ielas 7. Tā ir privātmāja, kur dzīvo abi krāpnieki. Viņiem abiem ir aptuveni kādi 65 gadi. Dārzs ir labi kopts. Tagad ir ziema un to nevar droši apgalvot, bet viss izskatās iekārtots un organizēts. Esmu te vēl pirms aust gaisma, jo veci cilvēki ceļas agri. Ļoti labi, ka iepretim Rūķu ielai 7 ir pamesta ēka ar gandrīz sagruvušu malkas šķūni. Tur mierīgi varēja tikt iekšā, lai novērotu krāpnieku privātmāju. Necik ilgi nebiju sēdējis, kad viņiem otrajā stava iedegās uguns. Pēc kādām desmit minūtēm arī pirmajā stāvā sānos. Tātad - guļamistaba augšā un virtuve lejā, kā izskatās. Galvenais ir noskaidrot, kur dzīvo tā tantiņa, kuru viņi taisās apkrāpt. Otra tantiņa dzīvo ārpus pilsetas, to es sapratu no telefonsarunas. Tur man pagaidām nav isti cerību tikt klāt, bet es sākšu ar tuvāko tantiņu. Viņi, ka es sapratu, to tantiņu apciemo katru dienu. Un tā tantiņa viņai diemžēl ir dzērāja. Kā es sapratu, viņi katru dienu nes spirtu un tur piejauc klāt kaut kādus medikamentus, kas nāk par ļaunu. Tas viss vēl jāizpēta. Nezināju, ka manā pilsētā ir tik nežēlīgi cilvēki. Nabaga dzerošā tantiņa.
Pēc gandrīz stundas onkulis (sauksim viņu par X) iznāca no mājas, iesēdās savā škodā un aizbrauca. Ar to es nu nekādi nevaru sacensties. Paliku gaidīt, un tas nebija velti. Vēl pēc 20 minūtēm iznāca tante Y un gāja ar kājām. Gāju viņai nopakaļ palielā atstatumā un nonācu Lauktehnikā, tikai ne pa parasto ceļu, bet pa tādu, kādu es nemaz nezināju. Y iegāja palielas, bet diezgan vecas un nolaistas privātmājas dārzā un pazuda aiz mājas. Pagalmā bija X mašīna. Es pieļauju, ka šī ir dzerošās tantiņas māja. Viss uz to norāda. Šodien beidzu.
26. februāris
Plāns šodien tāds - es iešu pie dzerošās tantiņas dzert. Paņemšu līdzi Fraiburgeri, kas te Neimaņos ir biezā slānī, sākumā iedzeršu drosmei un tad iešu pie tantiņas runāt. Vispār es dzeršu divu iemeslu dēļ - lai varētu runāt un lai viņa mani pieņemtu kā savējo. Jo viņai taču vajag pudeles brāli. Nedomāju, ka abi krāpnieki ar viņu dzer kopā. Gan jau tikai indē. Un tieši tāpēc es iešu ar normāli tīru mantu un pierunāšu, lai tantiņa savu slikto pudeli atdod man, iemaina. Ceru, ka man viss izdosies. Jāiedzer, jāaiziet, janogaida, lai pazūd krāpnieki, kas nedrīkst par mani zināt, un tad jāklauvē pie durvīm. Lai dievs man stāv klāt
Esmu pidzeris un vecaiaja slimnica. Rit istastsu.
27. februāris
Es nedrīkstu tik vieglprātīgi dzert alkoholu. Alkohols nav labs iemesls, lai dzertu. Un es domāju, ka man par to ir pamatīgi jāpadomā turpmākajā dzīvē. Es vakar redzēju, kādu postu tas var nodarīt jaukam cilvēkam. Biju pie Birutiņas. Tā viņu sauc. To tantiņu, kam laikam jau vairs īsti nevar palīdzēt. Bet tie krāpnieki viņu ir apsēduši un, man par lielu izbrīnu, viņa to pat saprot. Viņa saprot, ka tie nav labi cilvēki, bet viņai ir nolaidušās rokas. Un izskatās, ka viņai tā jau ir sen. Visa māja veca un nekopta. Janīnai arī patīk dzert, bet māja viņai vienmēr kārtībā, taču Birutiņai ir baigais posts un bēdu ieleja. Pati viņa gan ir ļoti sirsnīga. Kad aizgāju pie viņas, priekšā jau bija abi krāpnieki. Nogaidīju, kad viņi aiziet, un tad gāju iekšā. Birutiņa sākumā uz mani ļoti sakliedza, ka es esmu svešinieks, bet tad es viņai vienkārši parādīju šņabja pudeli, un viņa pagriezās iegāja atpakaļ savā mājā, atstājot durvis līdz galam vaļā. Nu, un es viņai sekoju. Un visa māja ļoti smirdēja pēc ilgas dzeršanas. Es pa ceļam un gaidīšanas laikā jau biju tik daudz iedzēris, ka mannebija problēmu runāt. Un es jau uzreiz ķēros
vērsim pie lietas un izstāstīju par telefonsarunu tualetē. Un es teicu, ka galvenais, lai Birutiņa neko neparaksta un nedzer viņu atnestos dzērienus. Un Birutiņa tikai māja ar galvu un teica jā, jā, it kā viņa to jau būtu dzirdējusi daudzas reizes. Viņa teica, ka visu zina. Tie divi (un viņa, par viņiem runājot, vienmēr sarauca seju nepatikā) arī viņas klātbūtnē runā, ko te darīs pēc saimnieces nāves. Kā visu atremontēs, sakops un pārdos utt. Un es biju uz pakaļas. Ne tikai par to, ka tie nelieši to darīs, bet arī tāpēc, ka viņi to dara tik atklāti un Birutiņa to zina un pieņem. It kā tam tā būtu jābūt. Tad es prasīju, vai viņa ir kaut ko parakstījusi. Un viņa teica, ka vēl nav, bet jūt, ka kaut kad tas tomēr notiks. Viņai vienkārši ir sajūta, ka tie divi nekādā gadījumā neliksies mierā. Un tad es sapratu, ka man vēl ir iespēja, kaut gan šodien man liekas, ka tas ir ļoti grūti. Bet varbūt man vienkārši ir ļoti grūti, jo mēs ar Birutiņu izdzērām divus Fraiburgerus un vēl arī to saindēto šļuru. Tāpēc es vairs nedrīkstu dzert. Man ir jābūt atbildīgam. Man ir jāglābj cilvēks.
28. februāris
Uz beigām rit jau otrais gada mēnesis, bet es sev apkārt neko neesmu sakārtojis. Un šogad ir garais gads. Vienreiz pa četriem gadiem rītdienas nav.
29. februāris
Šodien nevienam nav vārdadienas. Jo parasti nav šodienas.
1. marts
Šodien ir svētdiena un sākas pavasara pirmais mēnesis, bet pats pavasaris nē. Pavasaris parasti sākas manā dzimšanas dienā, bet šogad ir garais gads un, ļoti iespējams, pavasaris aizkavēsies par vienu dienu kalendārā. To es vēl nezinu, het noteikti noskaidrošu. Šodien pastaigāšos un apdomāšu turpmākos soļus. Tie jāsper pārdomāti un uzmanīgi, lai es varētu savest kārtībā savu dzīvi un nokārtot attiecības ar cilvēkiem, kuri man ir darījuši labu. Man liekas, ka ikdienai no tā arī vajadzētu sastāvēt. Sakārtot ap sevi istabu un domas, pateikt paldies cilvēkiem, kas tev kaut ko ir devuši, neko neprasot pretī. Man patika, ka vienreiz Arvīds baznīcā teica - paldies tev, Jēzu, ka nekad neatgādini, ko esi man piedevis. Tas dod ticību, ka man būs spēks nokārtot arī tās lietas, kas mani pagaidām attur ieiet tavā namā. Bet uz zupas virtuvi gan es aiziešu.
Un vēl man jāatceras, ka būs jāsāk rūpēties par Janīnas dārzu. Zinu, ka visādi vecie cilvēki jau agrā pavasarī nogrieztās piena paciņās uz savām palodzēm diedzē asnus. Man vajag painteresēties par dobēm žurnālos un internetā - ko viņi tur īsti dara un kādos kalendāra laikos. Vispār nebūtu slikti pie vārdiem piemācīties klāt visu to, ko stāda (un kad).
Jo es jau nevaru zināt, kad Janīna atgriezīsies (un vai vispär atgriezīsies). Katrā ziņā es nekur negrasos pazust. Neimani tagad ir mana māja. Nu, ne tādā veidā, kā krāpniekiem ir Birutas māja, bet tādā, ka es pieskatu draudzību. Draudzība ir jāpieskata. O, jā. Sēņu biezzupa.
1.maijs
35. nedēļa « PROFESIJA »
2. marts
Es domāju, ka man dzīvē nav nevienas profesijas. Bet tad es domāju, ka tas tā ir tikai oficiāli. Neoficiāli es varu būt viss kaut kas. Piemēram, pagājušajā nedēļā kādu laiku es tiešām biju detektīvs, jo nodarbojos ar izspiegošanu un izlikšanos. Un vēl es joprojām nopietni apsveru dramaturga un režisora amatus. Bet vakar es domāju par dārznieku būšanām. Vēl pirms tam esmu strādājis par dzelžu krāmētāju un skapju nēsātāju. Esmu dibinājis vienu labdarības organizāciju un meklējis naudu pa ielām. Gan jau, ka varētu atcerēties vēl ko. Tāpēc man šai ziņā absolūti nav, par ko sūdzēties. Esmu diezgan vispusīgs cilvēks, neraugoties uz to, ka gandrīz vispār nerunāju un neesmu līdz galam pabeidzis skolu. Bet profesijas vajag izkopt. Tāpēc es šonedēļ par to īpaši piedomāšu.
Mana vecmāmiņa Lilija kolhozā bija govju slaukšanas čempione. Es nezinu, ko viņa darīja pirms tam, bet kolhoza laikos viņa tā slauca govis, ka pat brauca uz čempionātiem un uzvarēja tur pārējos, kas arī slauca govis. Viņai bija medalas par to. Uz medaļām bija govis,
3. marts
Nevaru izvēlēties, kas es gribētu būt pēc profesijas, ja būtu līdz galam vesels. Ir vairāki varianti. Es gribu kaut ko saistībā ar teātri. Tas varētu būt dramaturgs, kas raksta lugas, un režisors, kas lugas iestudē par izrādēm. Bet abi es nevaru būt, man ir jāizvēlas. Un tad nu es lēšu, ka daudz nerunāju, bet režisoram tomēr ir jārunā ar aktieriem, lai viņi saprastu, ko darīt. Tāpēc es sliecos uz dramaturga pusi. Tur ir jāraksta, un tas man patīk, un pēdējā pusgada laikā es ar to nodarbojos katru dienu. Lugas gan ir pavisam kaut kas cits nekā dienasgrāmata, bet es varu iemācīties. Ja lasa lugas un grāmatas par teātri, tad agri vai vēlu var saprast. Un man jau ir viena ideja.
Vēl es arī gribētu kaut ko darīt saistībā ar kalendāru un cilvēku vārdiem. Tur vēl varētu būt iesaistīts telefons, jo pa to man nav problēmu runāt. Tātad kalendārs - vārdi - telefons. Tāda varētu būt tā lietu kārtība. Bet ļoti iespējams, ka man patiks arī dārzkopība. Tad viss būs jāpārdomā. Katrā ziņā esmu nobriedis šogad tikt pie profesijas. Lai nebūtu visu mūžu jānēsā skapji, kas man, starp citu, arī tīri labi patīk. Jebkura profesija ir laba, ja to dara ar patiku un atrod tajā aizraušanos. Izņemot lauzt ārā rokas un sist cilvēku. Tāda profesija ir smirdīga.
Es nekad neesmu teicis, kas bija mana mamma. Mana mamma bija mērniece. Viņa labi zina visu valstu galvas pilsētas, upes, kalnus. Viņa zina ģeogrāfiju, un viņai patīk kartes. Un man arī patīk skatīties kartes. Es tikai nekur bijis ārpus savas pilsētas. Ja neskaita klīniku un laukus bērnībā. neesmu
4. marts
Un vēl man patīk kaut kur ļoti augstu lecoši cilvēki. Fēlikss Baumgartners, kas nolēca no 39 kilometriem, piemēram. Man vajadzētu to visu apvienot vienā profesijā. Bet pagaidām tas izklausās šitā - dramaturgs, kas zina no galvas kalendāru un kuram nav nekas pret skapju staipīšanu un runāšanu (bet tikai pa telefonu), un viņš lec no milzīga augstuma uz zemi, un varbūt viņam pat patīk dārza darbi. Tā ir ļoti nesaprotama profesija. Man būtu grūti iedomāties savu darba dienu. Man jānonāk pie kaut kā konkrētāka, kas šo visu zināmā mērā iekļauj. Bet varbūt no kaut kā būs jāatsakās. Kaut kas būs jāatmet.
5. marts
Šodien aizgāju pie Birutiņas skaidrā, bet viņa bija galīgi pillā un raudāja. Viņai bija slikti. Es paņēmu un izlēju ārā to pretīgo ļergu, ko viņai nes, bet tad viņa sāka šausmīgi kliegt, ka viņa var nomirt no paģiru sindroma, un tas izklausījās tik nopietni, ka es aizskrēju mājās pēc Fraiburgera. Kad viņa iedzēra pāris glāzītes, viņa gandrīz tā kā atskaidrojās, kas man likās dīvaini. Un tad teica, ka viņa par mani netīšām ir izpļāpājusies. Bet es taču tev teicu, lai tu par mani neko nestāsti, es teicu Birutiņai ne pa jokam dusmīgs. Bet Birutiņa atkal sāka raudāt un teica, ka viņai bijis vientuli, kad es šīs dienas nenācu, un tāpēc viņa bijusi dusmīga un aiz spītības izpļāpājusies. Un tagad saimniekiem esot aizdomas, ka es pats gribu savākt viņas īpašumu. Un vini esot teikuši, lai mani vairs nelaiž iekšā, bet, ja ielaiž, lai uzreiz viņiem zvana, un viņi būs klāt. Man nevarot uzticēties. Un es prasīju, vai viņa zvanīs tiem. Un Birutiņa atbildēja, ka vairs jau nezvanīs. Ka viņa ir zvanījusi, kamēr es esot bijis prom. Un tieši, kad viņa šo pateica, pagalmā ieripoja škoda. Bet es ieskrēju tualetē un izrāpos pa logu, un aizskrēju, ko nagi nes, uz Neimaņiem. Un tagad man ir bail, ka mani grib nogalināt ļoti ļauni pensionāri ar labi koptu mauriņu.
6. marts
Visu dienu pavadu Neimaņos. Nevarētu teikt, ka esmu pavisam no bailīgajiem, bet labāk ir uzmanīties. Nevar zināt, ko izdomās divi ļauni cilvēki, kas indē vecu, labu tantiņu ar alkoholiem. Man šodien ir jādomā vēl pamatīgāk nekā citās reizēs.
7. marts
Šodien atkal rakstu sludinājumus. Tikai šoreiz tas ir par lugu un teātri. Man vajag noorganizēt vecus cilvēkus. Un tie sludinājumi ļoti labi darbojas, jo veci cilvēki vienmēr grib izlasīt visu, kas kaut kur ir rakstīts. Arī bibliotēkā viņi vienmēr sēž, sakampuši pilnīgi visas avīzes, kas tobrīd ir atsūtītas. Un nevienam nedod. Bet, ja kāds viņiem paprasa, vai var paņemt, piemēram, šo žurnālu, pensionārs nikni atbild, ka tūlīt lasīs. Bet viņš nemaz tūlīt nelasa, tikai pēc kādām divām stundām, kad ir izlasījis visu pārējo. Viņi pilnīgi visu zina par šo mazo pilsētu ar desmit tūkstošiem iedzīvotāju. Bet es aizrakstījos.
virtuvi. Bet Vārdu sakot, uz lapiņas uzrakstīju, ka meklēju cilvēkus vecumā no 70 līdz 100 gadiem, kas gatavi piedalīties teātra izrādē. Ja tādi ir, lai zvana man uz slimnīcu. Starp citu, man šovakar atkal piezvanīja Andžs. Galīgi nebiju gaidījis. Viņš nebija cerējis, ka pacelšu, bet tagad lūdz, lai es rīt atnāku. Esot baigi steidzami, un visi pārējie pa brīvdienām vispār nav dabūjami. Bet es saku, ka man rīt ir zupas virtuve. Un viņš saka, ka palaidīs mani uz zupas es saku, ka rīt taču ir svētdiena. Un viņš prasa, vai tad es esmu kāds ticīgais. Un tad es saprotu, ka man nav pretargumentu, kā saka pa televizoru politiskajos raidījumos. Bet viņš vēl paspēj pateikt, ka brīvdienā samaksās man dubultā, un tas ir 60 eur. Un es esmu ar mieru. Gan jau man noderēs arī lugas rakstīšanai, teātrim, Birutiņas glābšanai, dārziņa sēklām un visam, kas mani interesē uz šīs aizraujošās planētas.
8. marts
Dagmāra, Marga, Margita. Ja kāda no viņām nesvin vārdadienu, tad var svinēt Sievietes dienu. Daži cilvēki nesvin arī to. Es, piemēram. Jo man nav tādas lietas. Vikijai es neko negribu dot. Mammu es parasti apsveicu Mammas dienā. Bet skaistajai meitenei lai puķes dod Uvis, ja viņam baigi vajag. Man šodien ir darba diena.
36. nedēļa « MĒĢINĀJUMS »
9. marts
«Ja esi vecs un vientuļš un tev nav, kam vairs piezvanīt, piezvani man uz telefonu 63223811 no plkst. 17:00–19:00, un mēs kaut ko izdomāsim.>>
Izlīmēju šādas lapiņas pa pilsētas afišu dēļiem. Tā es sāku mēģinājumu pie savas lugas, kurai vēl nav nosaukuma.
10. marts
Jau pirmajā vakarā (tas bija vakar) man piezvanīja vairāki cilvēki. Viņi visi bija veci kā pasaule un vientuļi. Vecumu noprasīju uzreiz, kaut gan tas tāpat bija skaidrs. To diezgan ātri var atšifrēt pēc tā, ko cilvēks izvēlas runāt, ko saka, par ko uztraucas. Viens pēc otra man piezvanīja trīs cilvēki. Varbūt būtu bijis vairāk, jo ar šiem trim es nopļāpāju trīs stundas. Un pēc tam es vairs zvanus nepieņēmu, bet ātri gāju mājās, jo no milzīgā informācijas daudzuma man sāka sāpēt galva. Turklāt divus no zvanītājiem es jau pazinu. Pirmā piezvanīja M. Trukmane no Pumpura 1. Pie viņas mājas es biju ceļojumā, kad vasaras beigās taisīju savu eksperimentu ar telefongramatu. Un vēl es viņai vienreiz zvanīju, lai precizētu, kā rīkoties kulinārijā. Toreiz viņai bija tik slikta dzirde, ka tagad nav labāk. Es uz viņu pamatīgi sakliedzu vajadzīgo informāciju, un tad viņa saprata. Ir cilvēki, kas bez kliegšanas nesaprot.
Viņu īstenībā sauc Maigas tante, un viņa arī pati saprot, ka ir puskurla. Bet viņa par to neraizējas. Esot jau pieradusi. Daudz muļķību iet gar ausīm, tā viņa uzskata. Es viņai jautāju - ko viņa darītu, ja palaistu garām kaut ko dzīvībai svarīgu? Tad viņa neierasti klusu teica - nu, sprādzienus es dzirdētu. Karu garām nepalaistu. Es viņai nedaudz ieskicēju savu domu par lugu un teicu, ka man drīz vajadzēs viņas palīdzību, ja viņa ir ar mieru.
Tad es viņai teicu – 20. martā man ir dzimšanas diena, bet es jums vēl pirms tam piezvanīšu. Tikai nesakiet nevienam. Un to es viņai uzkliedzu vairākkārt, jo tas ir ļoti svarīgi. Bet Maigas tante mierīgi atbildēja - ja man būtu, kam to teikt, es tev nezvanītu, puisēn. Un tad mēs reizē nolikām klausules. Bet pēc pāris sekundēm man jau atkal bija jāpaceļ un diezgan nikna balss otrā pusē mani sarāja - tā, es jau domāju, ka tas esi tu, Oskar. Kas tās par muļķībām atkal? Bet es viņam mierīgi un draudzīgi atbildēju - tu esi ielūgts uz manām dzimšanas dienas svinībām tavā vecajā urīna palātā, Ļeņin! Un tad viņš sāka smieties, un visas pārējās lietas mēs jau izrunājām uz ļoti priecīgas nots. Pēdējam zvanītājam man pietrūka laika un spēka. Tāpēc es tikai noskaidroju vārdu un palūdzu viņu piezvanīt rīt bez desmit piecos, lai es varētu viņu apkalpot ārpus kārtas.
Un Kalle teica, ka nav nekādas steigas. Rīt, parīt, nākamgad. Viņam der visi laiki. «Skaitļotājos» jau nekas daudz nenotiek. Ja neskaita to, ka tagad tur dzīvo pensionēts bijušais Igaunijas dienas laikraksta galvenais redaktors.
11. marts
Kalle man piezvanīja, kā bijām runājuši. Un turpmāk runāja tikai viņš. Runāja lēni, laiski, un vispār mierīgais, bet mazliet nerātnais tembrs lika domāt, ka tieši es viņam esmu loti nepieciešams, nevis otrādi. Viņš nemitējās atkārtot, cik lielu ieguvumu es tagad esmu sastapis savā ceļā uz šo projektu un kā man ir paveicies, ka viņš man vispār ir piezvanījis. Un ka jā, viņš, protams, centīsies atnākt arī uz manu dzimšanas dienu 20. martā vecajā slimnīcā. Un Kalle runāja vēl visu ko par kosmosu, Tibetu, vikingu rūnām, un, kad bija pagājušas divas stundas un mans darba laiks jau bija galā, es viņam palūdzu tikai vienu - lai nevienam nesaka, kas 20. martā notiks vecajā slimnīcā. Un viņš atbildēja, ka to nu gan nevarot solīt, jo viņš runā pilnīgi visu, kas ar viņu notiek. Tikai absolūti lielāko daļu neviens nekad nav ņēmis vērā. Man gluži vienkārši netic - teica vairāk nekā gadsimtu vecais vīrs, kura vārds neatrodas kalendārā.
12. marts
Trīs zvanītāji man ir. Šodien domāju atpūsties. Tas ir ļoti grūts darbs - uzklausīt vecus cilvēkus. Viņiem pilnīgi visu laiku ir, ko teikt. Un nav täādu lietu pasaulē, par ko viņi nebūtu informēti. Man ir pavisam pretēji. Man liekas, ka mums kopā sanāks brīnišķīga luga. Es varēšu mācīties no viņiem, bet viņi no manis. Redzēs.
Šodien pastaigājos. Ir jau tāds pavasarīgs laiks. Sniegs gandrīz visur ir nokusis. Bet tad atkal pa nakti ir bijis sals un šodien ir skaidras debesis. Pie autoostas redzēju Andi. Kad viņš mani ieraudzīja, uzreiz aizmuka. Savā projektā viņu tāpat neņemšu. Viņam ir pārāk smirdīga pufaika, un viņš neko nedara lietas labā.
Šodien daudziem ir skaista diena. Arī meitenei un Uvim. Satiku viņus pie pilsētas ģimnāzijas. Viņi gāja rociņās un smaidīja. Un man palika ļoti priecīgi ap sirdi. Tas Uvis tik tiešām ir, cepuri nost, cilvēks. Kā mums visiem ar viņu ir paveicies!!! Pagājām garām, kaut gan sākumā gribēju griezties un iet atpakaļ, bet tomēr izdomāju nebaidīties. Un es jutu, ka garām iešanas brīdī viņi mani nopēta. Un pēc tam sāka sačukstēties. Bet varbūt man ir paranoja vai arī es esmu narciss. Esmu dzirdējis, ka tādi ir.
13. marts
Pusdienslaikā aizgāju uz Lauktehniku pie Birutiņas. Nedzēru. Bet paņēmu Fraiburgeri, lai apmainītu pret slikto indi. Birutiņa gribēja, lai es atstāju abas pudeles, bet es teicu - vai nu tu dzer indi un es pie tevis nekad nenāku, vai arī tu dod man indi, nem Fraiburgeri un var gadīties, ka tas nenotiek pēdējo reizi. Un viņa ar grūtu sirdi piekrita. Es viņai ieminējos, ka man drīz būs dzimšanas diena. Un vai viņa negribētu to nosvinēt. Pret svinēšanu Birutiņai nav pilnīgi nekādu iebildumu. Viņa saka, ka tad, ja atrod iemeslu dzeršanai, viņai pat akmens noveļas no sirds uz visa tā fona, ko viņa izdzer bez jebkāda pamata. Tātad sarunāts, 20. martā viņa piepulcējas manam pulkam. Mūsu jau ir pieci, tātad. Mani ieskaitot.
14. marts
Uzaicinu Otto uz savu dzimšanas dienu caur bibliotēkas kompjūteru. Un viņš jau atkal diezgan strauji atbild, ka neko nezina, kā viņam būs ar veselību. Neesot gluži tā, ka viņš nekur nevar tikt. Viņš pat strādā. Bet viņam vēl nav nozīmēta magnētiskā (otru vārdu es aizmirsu), bet tā nav nozīmēta. Bet, ja to magnētisko (un otrs vārds) nenozīmēs, tad viņš pat ar lielāko prieku ieradīšoties uz sava drauga dzimšanas dienu. Un vēl viņš prasa, vai viņam būs jāpaliek viesnīcā, jo finanses pašlaik viņam to atļauj, ja nu kas. Bet es saku, ka nekādā gadījumā. Viņš paliks slimnīcā vienā palātā ar Ļeņinu un Kalli. Un tad kādu brīdi ir klusums un pieklājīgs Otto jautājums par to, cik es šodien esmu izdzēris. Tikai neapvainojies - viņš vēl raksta pašā vēstules apakšā. Bet es neapvainojos un rakstu, ka neesmu dzēris nemaz, bet man ir nedaudz neērti viņu ievietot palātā ar kurlo Maigu Trukmani. Bet var jau arī atrast kādu citu, pavisam tukšu palātu, ja jau tā. Un Otto raksta, ka skatisies pēc apstākliem. Un vēl viņš cer, ka viņam tiešām sanāks atbraukt. Ko tu gribi dāvana? - viņš vēl jautā. Atbrauc, es viņam saku
15. marts
No grāmatām par teātri man īpaši patika viena, kuru uzrakstījis vecs un miris režisors. Viņš raksta par savu pieredzi mēģinājumu procesā. Un to, cik svarīgs ir pirmais mēģinājums un sagatavošanās tam. Aktieri grib redzēt pārliecinošu režisoru un spīdošu materiālu. Un viņiem ir svarīga arī režisora pieeja katram individuāli kā personībai un darbam kopumā, jo tas galu galā ir kolektīvs darbs. Tāpēc viņš nekad nav ļāvis savai asistentei vai konkrētā teātra izrā des vadītājai apzvanīt aktierus par gaidāmo pirmo mēģinājumu. Viņš to ir darījis pats. Un aktieri vienmēr ir jutušies pagodināti un īpaši svarīgi, ka tik ģeniāls režisors viņus ielūdz uz pirmo mēģinājumu gluži kā uz savu dzimšanas dienu. Nu, un es to izlasīju un nedaudz nokopēju. Nenācās grūti, ņemot vērā, ka man nav asistentes un izrāžu vadītā jas. Man pat nav teātra, lugas un režisora diploma. Bet man ir vecā slimnīca, Otto, Maiga, Birutina, Kalle un Ļeņins, un diezgan daudz marinētu kabaču. Tas ir labs sākums kaut kam.
37. nedēļa « NĀKŠANA »
16. marts
Gribēju par nedēļas tematu izraudzīt savu dzimšanas dienu, bet nezināju, vai tas ir viens vai divi vārdi. Varētu jau arī rakstīt «jubileja», bet tas stipri ierobežo to, ko es gribētu pateikt. Un tad es atcerējos, ka cilvēki saka – esmu nācis pasaulē tajā un tajā datumā. Tāpēc es izdomāju vārdu «nākšana». Jo tas ietver gan manu nākšanu šajā pasaulē, gan pasaules nākšanu pie manis manā dzimšanas dienā. Piemēram, 20. martā pie manis nāks ciemos mana jaunā pasaule, ja tā var teikt par ļoti veciem cilvēkiem. Un Otto arī atnāks, es ļoti ceru.
17. marts
Es atceros, ka tam Andim (manam klasesbiedram) šodien ir dzimšanas diena. Man to nevajag. Es reizēm nezinu, ko iesākt ar to, ko es atceros. Vai ko mana galva izvēlas atcerēties. Pārsvarā tie ir skaitļi un ar tiem saistīti notikumi. Ja ir skaitlis un aiz tā kāds notikums, man tas paliks prātā. Bet es varu aizmirst, piemēram, to, ko es nevaru atcerēties.
18. marts
Biju aizgājis līdz mežiņam, kur pēdējo reizi pastaigājos vasaras vidū, kad domāju par Herbi ar lielo cepuri. Var just, daba mostas. Vēl viss izskatās samircis un neglīts, bet gaisā ir nojaušama pavasara apņemšanās sākties. Tas būs pēc divām dienām. Manā dzimšanas dienā. Es pārbaudijuTad parasti sākas pavasaris. Es ar to ka . lepojos. 
19. marts
Skaidrs, ka visa rītdiena paies virtuvē. Man līdz pieciem jāpaspēj sagatavot cienasts. Ņemšos pa vecās slimnīcas virtuvi, lai nav tālu jānes. Bet šodien jāiekārto svinību vieta. Sākumā domāju taisīt aktu zālē, bet pēc tam secināju, ka aktu zāles logi ir ielas pusē, kur, lai arī reti, tomēr garām mēdz iet cilvēki. Gan jau kāds manā dzimšanas dienā gribēs iedegt gaismu, tāpēc aktu zāle atkrīt. Ir pamestas kafejnīcas telpas pavisam pie virtuves, bet tur ir tā pati logu problēma. Tāpēc es izvēlējos operāciju zāli, kur var notumšināt logus, aizvelkot priekšā pilnīgi necaurspīdīgu žalūziju. Un operāciju ugunis var grozīt pavisam niecīgas - tā, lai no ielas neredz.
Telpu iekārtoju un izdekorēju ar visādām slimnīcā atrodamām lietām. Sistēmu vadiem, pagrabā atrastiem veciem televizoriņiem, kas rāda zaļas, taisnas līnijas kā diskotēkā, bet, kad pieskaras diviem pievienotiem vadiņiem, līnijas sāk lēkāt un krakšķēt. Ienesu plašu atskaņotāju un «ABBA> plates. Būs pamatīga balle. Es nedzeršu. Tā esmu nolē mis. Es vairs negribu tā darīt. Man jābūt skaidru galvu, jo man ir nākotnes plāni. Un tie ir lieli. Par sīkumiem es vairs nedomāšu. Tāds es esmu savas dzimšanas dienas priekšvakarā vecās slimnīcas operāciju zālē. Jaunais Oskars ir gatavs nākt pasaulē.
20. marts
Vakar pašā vakarā vēl zvanīja telefons, un es pacēlu. Zvanija Roze. Viņa bija izlasījusi sludinājumu par vecumu un vientulību un gribēja zināt, vai tas nav joks. Un es teicu, ka tas nav joks. Nekādā gadījumā. Un tad viņa man prasīja – un ko man tagad darīt? Un tad es viņai teicu - jūs tiešām esat pavisam viena, bet vēl staigājat apkārt? Un viņa teica, ka nemīl staigāt. Un tad es viņai teicu, ka rīt man vecajā slimnīcā ir dzimšanas diena, ja viņa prot turēt mēli aiz zobiem. Bet Roze teica, ka ar viņu jau gadiem neviens kaimiņš un paziņas pat nesveicinās, kopš viņa iznāca no cietuma. Un šovakar viņa noteikti atbrauks uz manu dzimšanas dienu.
Aizgāju pie mammas un aiznesu viņai ziedus. Es tā vienmēr daru kopš bērnības - savā dzimšanas dienā dāvinu viņai ziedus. Par to, ka esmu nācis šai pasaulē. Tas ir viņas nopelns, un paldies par to! Viņa man arī parasti kaut ko uzdāvina. Šoreiz tā ir grāmata. Viņa ļoti priecājas, ka esmu sācis lasīt. Un, tā kā man sevišķi interesē teātris, viņa man uzdāvināja ļoti slavena režisora dienasgrāmatu. Tur viņš raksta par savu ikdienu teātrī. Man būs interesanti. Un tad es atzīmēšu savu jubileju, un es negribu kä mamma prasa, melot un saku, ka būs baigais tusiņš. Un viņa saka - aha, iesi uz Čeriku? Un te man pasprük-jä. Lai nebūtu nekas vairāk jāskaidro. Gan jau es kādreiz viņai visu pateikšu. Bet tagad man jästeidzas uz slimnīcu gatavoties vakaram. Tas būs ilgi.
Pārsvarā ēdīsim reņģītes un blakus baltmaizi ar sviestu. Ir arī marinēti kabači, cik uziet. Torti tomēr necepu, bet nopirku kafejnīcā «Piena sēta» pie konditora Roberta, kuram pilsētā ir iesauka Zirgs. Vislielāko torti nopirku. Nezinu, kā veciem cilvēkiem ir ar ēstgribu, bet man viss ir kārtībā.
Sagaidīju ciemiņus pie ieejas. Visi atnāca ļoti laicīgi, pat pārāk. Pēdējais ieradās Kalle, ko nekad mūžā nebiju redzē jis. Viņš nāca lēni, tas ir, lēni nāca ponijs, uz kura viņš sēdēja ar savu koka kāju un smaidīja pa gabalu kā maijmēness. Birutiņa ar mani bija kopā jau kopš pusdienslaika un pat nedaudz palīdzēja virtuvē. Maiga smagi atnāca piecas minūtes pirms pieciem. Ļeņins mazliet vēlāk. Bet tieši laikā, precīza kā pulkstenis, savā mersedesā piebrauca Roze. Un tagad mēs visi esam operāciju zālē. Mēs iepazīstamies viens ar otru. Viesi iedzer. Skan «<ABBA». Es ik pa laikam dejoju un ēdu rengītes. Birutiņa ar Rozi čalo stūrītī. Ļeņins negrib dejot ar Maigu. Kalle ar visu koka kāju staigā pa un ar viesiem pārmij pa vārdam. Visi pamazām atbrīvojas. Es domāju, ka mēs pavadīsim interesantu nakti. deju grīdu
Atsēdos tālākā operāciju galda galā, un pie manis pienāca jauns cilvēks. Jaunāks par mani. Katrā ziņā krietni tievāks un divreiz mazāka auguma. Ar brillēm un gariem, čirkainiem matiem. Viņš saka, ka ir Otto. Un mēs sniedzam viens otram roku.
21. marts
Mana dzimšanas diena ir pārvērtusies par spoku festivālu. No rīta izmantoju brīdi, kad visi guļ. Jo visi diezgan daudz dzēra alkoholu, bet es tikai ēdu reņģītes aiz pārlieka satraukuma. Vēl ar mani kopā nedzēra Otto, bet viņš tik un tā guļ, jo tas esot blakusefekts zālēm, ko viņš tagad ir spiests lietot. Un tagad man jābeidz rakstīt, jo blakus palātā zviedz zirgs.
Pašā vakarā visi ir aicināti ballīti turpināt Neimaņos.
Kad gājām uz Neimaņiem (gāja visi), jau laicīgi pamanīju, ka virtuves logā deg uguns. Man uzreiz likās, ka dullā Vikija ir ielauzusies un tagad gaida seksu vai kaut ko uz to pusi. Bet ar mani bija vesela armija, tāpēc es nebaidījos droši iet iekšā. Bet tā nebija Vikija. Uz virtuves galda bija torte, un aiz tortes sēdēja diezgan dusmīga tantiņa. Es tevi jau diennakti gaidu, teica dusmīgā tantiņa. Un, kad Otto man savā
kamenes balsī prasīja, kas tā par dāmu, man bija jāatbild, kā ir. Tā ir Janīna, es teicu. Un mums visiem priekša ir gara, nakts. Gara
22. marts
Izrādās, viņa tā darot katru gadu. It kā tas būtu attaisnojums kādai darbībai, kas man nepatīk. Ka tas notiks katru gadu. Un, kad es teicu, ka viņa taču varēja savu prombūtni man paskaidrot, viņa atbildēja, ka esot man vienreiz to teikusi kafejnīcā «Martinelli». Bet vēlāk viņa gluži vienkārši nav jutusi vajadzību atkārtot to, ko jau vienreiz ir tejkusi. Turklāt, Janīna diezgan strikti noteica pa visu māju, es tā tiešām daru katru gadu jau kopš neatminamiem laikiem, un man nav nepieciešamības nemitīgi atkārtot to, kas notiek manā dzīvē regulāri. Un tad viņa gluži vienkārši gribēja nedaudz paballēties un uz maniem jautājumiem vairs neatbildēja. Un, tā kā visa skaņas iekārta ir vecajā slimnīcā, Kallem nācās dziedāt dažāda ātruma dziesmas igauņu valodā.
38. nedēļa « CIEMOŠANĀS »
23. marts
Jau naktī visus sākām pavadīt pa mājām. Veci cilvēki tomēr. Pavadītāji bijām mēs ar Otto. Janīna palika Neimaņos, kur ilgi nebija bijusi. Es viņai piedāvāju slimnīcas gultu, bet viņa mierīgi sarūmējās divdibenu dīvāniņā. Roze ar savu mašīnu aizveda mājās Birutiņu, kas dzīvo vistālāk - Lauktehnikā. Bet pārējie mēs gājām ar kājām. Izņemot Kalli, kas sēdēja ponijā ar visu savu kāju. Nakts bija diezgan silta, tāpēc mēs nesteidzāmies un runājām par visu, kas ienāk prātā. Runāju arī es, kaut gan nebiju dzēris vai pie telefona. Tas man bija pārsteigums. Lielāks nekā visiem pārējiem, kas mani gandrīz nemaz nepazina. Bet vēl lielāks pārsteigums man ir par pēkšņo kompāniju. Cilvēks var nodzīvot lielu daļu dzīves un nezināt, ka viņam kaut kur ir draugi, ko viņš vēl nepazīst. Un tad viņi pēkšņi uzrodas. Visi uzreiz. Vienā dienā. Un nemaz negrib iet prom. Ja viņi nebūtu tik veci un slimi, mēs droši vien sāktu dzīvot kopā kā hipiji Amerikas teltīs. Aptuveni tādas muļķības arī runājām, kamēr viens otru pavadījām mājās.
Tad paliekam tikai mēs ar Otto, apsolījuši katru no pavadītajiem apciemot tuvāko dienu laikā. Uz Neimaņiem ejam klusējot. Pēc pāris stundām ausīs gaisma. Bet mums ir jāiz gulas. Es gulēšu uz grīdas, jo ciemiņam jāgul gultā un Otto ir slims galu galā. Un mana gulta tieši tādiem ir paredzēta.
24. marts
Vakar pēc ilgāka miega bija lēna pamošanās. Man tagad ir bailes, ka Janīna atkal nebūs Neimaņos. Bet viņa ir. Otto sēdēja un smaidīja ar visu savu kluso muti. Vakarā es uzcepu zivis.
Bet šodien mēs esam sarunājuši iet ciemos. Un pirmais, ko apciemojam, gribēja būt Kalle. Bija arī citi pretendenti, piemēram, Maiga un Ļeņins, jo viņi dzīvo vienā mājā un tā būtu vieglāk. Bet Kalle viņus izkonkurēja ar savu koka kājas argumentu. Un tā nu es visus vecos cilvēkus saspiedu Rozes mašīnā, bet mēs ar Otto gājām kājām.
Kalle dzīvo «Skaitļotājos». Es to māju jau zināju agrāk, jo nereti esmu tai cilpojis garām, bet nezināju, ka tur dzīvo igauņu laikraksta galvenais redaktors ar koka kāju un poniju. Kalle manu nezināšanu attaisnoja ar to, ka viņš tur ieradies no galvaspilsētas tikai pirms mēneša. Agrāk te dzīvojis Genka, kas dotajā brīdī ir miris un savu istabu novēlējis bijušajam armijas biedram. Kaut gan dzīvoklis nepieder nedz Kallem, nedz Genkam. «Skaitļotājos» dzīvo bezpajumtnieki. Diezgan burtiski, jo pusei mājas nav jumta. dzīvo Kalle un ponijs. Abi lielā istabā, kur puses Zem otras senos laikos atradās skaitļošanas cehs. Ko te skaitļoja? - gribēja zināt Otto. Sūdu! - stingri noteica Kalle un turpināja visiem priekšā lasīt savus spēka gadu rakstus igauņu valodā. Birutiņa apraudājās, bet Roze aizmiga. Maiga viņu apsedza ar tamborētu seģeni, kas bija domāta kā dāvana Kalles ponijam, ko, starp citu, sauc Ivo.
25. marts
Šodien pilnā skaitā esam pie Maigas un Ļeņina. Viņi dzīvo vienā kāpņu telpā ar divu stāvu atstarpi. Bet abi jau gadiem nesveicinās, jo Ļeņins esot nīgrs un Maigas dvēsele to nespēj sagremot. Es ne ar vienu nesveicinos, ne bez lepnuma saka Ļeņins. Kaimiņi esot nejauši garāmgājēji, kas sakritības dēļ dzīvo vienā adresē, tas arī viss.
Maiga ir uzcepusi kanēļmaizītes un sataisījusi krabju salātus un dzeramo ķīseli, kā arī kakao un magoņbulciņas. Bet Ļeņins neko nav uztaisījis un tāpēc izskatās aizvainots. Mēs visi sēžam ap galdu Maigas dzīvoklī, kur gandrīz viss ir adīts vai tamborēts. Bet viss pārējais ir ēdams un ļoti garšīgs. Visi slavē Maigu, un viņa piesarkusi smaida savos apaļajos vaigos. Bet Ļeņins ik pa laikam izskrien no dzīvokļa un atgriežas ar aizvien jauniem diplomiem un atzinības rakstiem par pašaizliedzīgu darbu un trešo vietu stendu šaušanā (sēdus, senioriem). Par to interesi izrāda vienīgi Kalle, bet tikai tāpēc, lai apgalvotu, ka var labāk un trešā vieta jau nu gan nav tā vērta, lai skrietu pa trepēm augšā, lejā. Tad visbeidzot Ļeņins atnes kausu par pirmo vietu biatlonā 1965. gadā vīriešiem. Un tāds nu viņš sēž pie loga - atstatu no visiem, ar savu kausu klēpī. Un aiz viņa ir redzams Ivo, kas veļas žāvētavas pajumtē cenšas atrast pirmos pavasara asnus. -
26. marts
Šodien paņēmu brīvu dienu no ciemošanās, lai iepazīstinātu Otto ar savu mammu. Viņi uzreiz atrada kopīgu valodu - runāja par ģeogrāfiju, dažādām dabas lietām un pasauli. Es tajā nevarēju piedalīties, jo manas zināšanas ir ierobežotas. Bet man ir prieks, ka Otto un mamma labi saprotas. Un es apjaušu, ka pret savu mammu beidzamajā laikā esmu bijis diezgan neiejūtīgs un paviršs un tas ir jālabo. Jo man ir ļoti mīļa un forša mamma. Un, kad mēs atkal ejam uz Neimaņiem vakarā, Otto man to apstiprina. Tev ir riktīgi forša mamma, viņš saka ļoti klusi un smaida savu slepeno smaidu.
27. marts
Mēs esam pie Birutiņas, bet tikai uz brītiņu, jo Otto ir jābrauc atpakaļ uz galvaspilsētas darbu un slimnīcu. Mēs visi ejam viņu pavadīt līdz autoostai. Pat Roze iet ar kājām, bet tikai pusi ceļa, jo Kalle viņu beigās pierunā kāpt Ivo mugurā. Birutiņa atkal apraudas, ka Kalle ir īsts bruņinieks.
jau liekas, ka viņa ir arī mazliet greizsirdīga. Pie autoostas mūsu grupiņa kļūst ļoti populāra, un es pamanu, ka tiekam fotografēti. Tas jo īpaši patīk Kallem un Rozei. (Ivo tas ir vienalga, bet viņš labprāt apēd skolēnu piedāvātās pusdienu maizes.) Un tad mēs visi mājam Otto ardievas, un arī viņš māj pretī pa autobusa logu. Pirms iekāpšanas Otto man apsolīja, ka noteikti atbrauks vēl, ja veselība ļaus. Mēs visi par tevi turēsim īkšķus, teica Maiga Trukmane un parādīja savās boksa cimdiem līdzīgajās dūrēs, kā tas pareizi darāms. Un tad mēs izklīdām, lai rīt tiktos pie Rozes – pie garāžiņām aiz maizes ceptuves, kur es reizēm strādāju metāla pieņemšanas punktā par spēcīgu cilvēku. Bet man
28. marts
Rozes māja ir milzīga. Tiešām savrupnams. Privātmājai ir trīs stāvi un tornītis. Dārzā ir trīs vecas stikla siltumnicas, kuras vajadzības gadījumā var apsildīt no katlumājas pagrabā. Vēl Rozes dārzā ir dīķītis ar saliņu un uz salas ir maza estrādīte ar jumtiņu lietus laikā. To visu kādreiz ir izdarījis Rozes vīrs, kas bija biznesa cilvēks deviņdesmitajos gados. Bet tad viņš nomira un Roze aizgāja uz cietumu. Bet par to viņa daudz negrib runāt, jo citai lietai neesot noilgums vai kaut kas tamlīdzīgs. Roze no kafejnīcas <<Kolumbīne»> ir pasūtījusi vairākus ēdienus un viesmīli. Mēs tiekam uzņemti kā kungi un pie Rozes paliekam līdz pat vēlam vakaram, kad pulksten deviņos mums uzstājas noīrēta kantri grupa «Halo», kas spēlē ASV dienvidu štatu melodijas - tā saka Roze. Tā ir viņas mīļākā mūzika, un viņa šad tad atļaujas grupu izsaukt, jo viņi joprojām ir parādā diezgan lielu naudu Rozes vīram par aparatūru. Kalle uz maiņām dejo ar Rozi un Birutiņu. Maiga uzlūdz mani, jo esam līdzīga auguma, bet Ļeņins mēģina aprēķināt, cik tas viss maksā. Janīna šīs dienas ir visai klusa. Par viņu klusāks ir tikai Ivo, kas nesen pakakāja uz paklāja un tagad nesaprot, kāpēc viņu iespundēja vienā no vecajām siltumnīcāmtajā, kur nav Rozei tik mīļā gandžiņas puķe.
29. marts
Aldonis, Agija. Biju pie Arvīda. Izstāstīju, kā man pēdējā laikā iet un par saviem draugiem. Viņš tikai klausījās un neko neteica. Man liekas, viņš tagad ar mani cenšas būt ļoti uzmanīgs. Viņš vairs nav tik drošs, kas ir labi un kas nē, kad es runāju. Un runāju es pēdējā laikā diezgan daudz, salīdzinoši ar to, kā bija agrāk. To gan viņš pateica. Un vēl viņš pateica, ka mans stāstījums viņam šķiet ļoti secīgs un sakārtots. Citreiz viņš mani mēģināja labot vai papildināt, kad ilgi nevarēju atrast pareizo vārdu. Bet tagad viņš ļauj manai valodai plūst. Viņš domā, ka tas ir no grāmatām. Bet es domāju, ka tas ir no draugiem. Un tad mēs abi aizgājām s virtuvi, kas joprojām darbojas kā negudra. uz zupas
39. nedēļa « JOKS »
30. marts
Šonedēļ būs joku diena. 1. aprīlis iekrīt trešdienā, un es esmu nolēmis aicināt visus satikties vecajā slimnīcā, lai runātu par teātra lietām, kas galu galā ir ļoti svarīgi un nemaz nav joka lieta. Bet datumu es izvēlējos tādu, lai tam visam jau no sākta gala neuzliktu nopietnu smagumu. Labāk lai tas viss gulstas uz maniem pleciem. Man ir sajūta, ka varu diezgan daudz panest. Bet tie nav tikai dzelži un skapji.
31. marts
Nu gan vairs nav nekādi joki. Vecās slimnīcas durvis ir ciet, turklāt durvīm pāri ir uzlīmēta lapiņa ar policijas zīmogiem. Es neko neaiztiku, bet uzreiz sāku skriet. Kādu laiku parinkoju pa pilsētu, līdz, pavisam paguris, finišēju Pumpura 1. Tur es tagad dzeru tēju pie Maigas un stāstu viņai nepatīkamos jaunumus. Pēc tam viņa man uztaisa otru tēju, kas ir «Rūķīšu» nervu tēja. Pēc tam mēs uzkāpjam pie Ļeņina apspriesties trijatā. Tā mēs varētu sanākt gudrāki.
Ļeņins par jaunumiem ir negaidītā sajūsmā. Viņam jau licies, ka mēs neuzvedamies pietiekami slepeni. Kāds ir pamanījis mūsu kustēšanos un ziņojis, viņš lēni saka un lēni pārlaiž skatienu istabai, līdz apstājas pie Maigas. Vai arī kāds no mums ir stukačs, viņš nočukst. Maiga tikai atbildēja -ko? Es takš nedzirdu, runā diktāk. Bet diktāk Lenins nerunāja, jo tad vairs nebūtu slepeni. Un tad viņš saberzēja plaukstas un teica – ļoti labi, ka man ir veci gali milicijā. Dodiet man 24 stundas laika, un es visu uzodīšu, bet tagad jums ir jāiet, man ir ļoti daudz darāmā. Un viņš atvēra dzīvokļa durvis kā tādam ministru kabinetam. Nevienam ne vārda, viņš vēl čukstēja kāpņu telpā, atstājiet visu manā ziņā, bet rīt norunātajā laikā tiekamies Neimaņos, es visus informēšu. Un viņš aiztaisīja durvis. Un mēs pie Maigas izdzērām vēl pa krūzei «Rūķīšu» nervu tējas.
1. aprīlis
Šodien jau pavisam jokains gadījums. Pamodos ļoti agri, un man nebija, ko darīt, tāpēc aizgāju mazliet pastaigāties šurpu turpu pa Neimaņu celiņu uz «Nākotnes»> fabriku. Bija ļoti skaists rīts, un es par to tikai priecājos. Un tad es pamanīju, ka pa ceļa malu no «Nākotnes» puses nāca puisēns. Viņš bija skolēns (vēlāk ieraudzīju mugursomu). Un es apsēdos uz celma ceļmalā un gribēju paskatīties, kā viņš man paiet garām uz skolu. Reizēm gadās nostalgija, kad es redzu vientuļus skolēnus. Un viņš jau pa gabalu bija priecīgs un smaidīja kā maijmēness. Un tad es viņu atpazinu. Tas bija tas pats mazais puisēnskas raudāja pie vecās slimnīcas toreiz, uzdāvināju kabaceni Smaidu. Viņš atpazina arī mani. Tad viņš man pienāca klāt un teica - čau! Un man uzreiz gribējās ar viņu parunāt. Man tā ir reti. Es nerunāju ar svešiniekiem, kā jau mēs visi zinām. Bet viņš man galīgi nelikās svešinieks. Un es viņam arī teicu - čau! Un tad es viņam prasīju - kā tevi sauc? Jo tā taču cilvēki dara, bet viņš tikai sāka smieties un teica, ka tas jau nemaz neesot tik svarīgi, bet es viņam varu izdomāt vārdu, ja baigi vajag. Un es padomāju, ka šodien vārdadienas svin Dagne un Dagnis, un man to viņam galīgi negribējās nodarīt, tāpēc viņš palika bez vārda. Un tā vietā es viņam jautāju – no kurienes tu nāc? Un viņš atbildēja, ka no bijušās «Nākotnes» fabrikas. Un es nezināju, ka tur kāds vispār dzīvo. Bet viņš teica, ka dzīvo ar mammu un patēvu, kas agrāk tur taisījis mēbeles. Un tad es viņam prasīju, kāpēc viņš tagad ir tik priecīgs? Un puisēns atbildēja, ka iet skaitīt dzejolīti skolas konkursā. Un tāpēc viņš smejas, jo tas ir viens vareni bēdīgs, bet skaists dzejolītis, ko viņš atradis vecās grāmatās un iemācījies skolas konkursam par godu. Un es gribēju to dzejolīti dzirdēt. Un viņš man noskaitīja. Un es sapratu, ko mēs iestudēsim. kad es viņam
2. aprīlis
Vakar es visiem noskaitīju puisēna skolas dzejolīti, un visi bija priecīgi, ka tas ir tik ļoti skumjš. Un tad es teicu, ka gribu to iestudēt kā teātri un visi būs aktieri. Un liela daļa sākumā nesaprata, kā var iestudēt vienu mazu dzejolīti, jo galu galā tieši tāpēc mēs un bet beigās piekrita piedalīties, te esam, kā teica Birutina. Bet tad pacēlās jautājums, kur mēs to visu iestudēsim un kur dabūsim dekorācijas tādas lietas. Un par to es nebiju padomājis. Un tam visam pa virsu Ļeņins kliedz, ka vecā slimnīca vairs nespīd, jo kāds no tuvējām mājām ir ziņojis, ka tur vazājas veci bomži, un Maiga sāka raudāt. Un tad man visu nācās ņemt savās rokās un improvizēt. Es teicu, ka mēs varam savu izrādi taisīt vecās «Nākotnes» ceha telpās. Es tur biju, un tur var, tā es teicu. Un pie reizes tur arī var gadīties kādas dekorācijas no tiem koka gabaliem, bet tērpus taču galu galā var uztamborēt Maiga. Un Maiga gandrīz uzreiz beidza raudāt un teica, ka var jau arī šūt. Un Janīnai tas likās prāta darbs. Un, ja jau Janīnai tā likās, tad pārējiem nācās vien vairāk vai mazāk piekrist. Vienīgi Ļeņins vēl uzstāja, ka ir nepieciešama valde un rīcības komiteja, un viņš noteikti gribēja būt abās un galvenais. Un man nācās apstiprināt viņu abu priekšnieku amatā mīļā miera labad. Vēl Ļeņins teica, ka 9. maijs varētu būt pirmizrādes datums uz urrā. Es it kā piekritu, jo tā sanāk sestdiena. 10. maijs sanāk pa Gintiem un Uvjiem.
3. aprīlis
Šodien ar Janīnu runājām, ka ritenis kā pārvietošanās man vairs neder, jo tagad es vairs neesmu nekāds tur labdarības zupas direktors, bet teātra īpašnieks. Un man vajag veids nav mopēdu. Es gan nedaudz iebildu, ka nemāku braukt. Bet Janina apgalvoja, ka tas ir līdzīgi kā ar riteni, tikai nekas v jādara. Ritenis, viņa teica, tas jau tāds satiksmes bārenis vien ir. Turklāt, ja tev tagad nāksies braukt uz «Nākotni>>, tie jau ir dziļi lauki, un mopēdam tomēr ir respekts no dzīvniekiem. Un respekts teātra īpašniekam ir svarīgs. Tāpēc man būs mopēds. Tikai jādabū. 4. Aprīlis
- Šodien bija smieklīgi – tirgū satiku Arvīdu. Viņš teica, ka tieši esot par mani domājis. Un viņam esot jāpasaka tas, ko viņš ir izdomājis. Es mēģināšu tagad precīzi atkārtot. Tev, Oskar, būsim atklāti, trūkst objektīvu zināšanu par daudz ko pasaulē. Piemēram, par fiziku, ķīmiju, ģeogrāfiju, ekonomiku utt. Bet tu objektīvo zināšanu trūkumu aizstāj ar subjektīvu skatījumu. Turklāt oriģinālu, un tas tavā gadījumā nepavisam nav trūkums. Un tieši tāpēc tu patic bērniem un dulliem pensionāriem. Tu nepiederi istenībai. Tev ir oriģināls skatījums uz lietu kārtību. Citiem vārdiem to varētu saukt par fantāziju. Un vēl tev ir gaiša sirds un laba atmiņa.
Un man Arvīdu arī gribējās iepriecināt, un es teicu - tu gribi, lai es rīt atnāku uz tavu dievkalpojumu? Un Arvīds uzreiz sabēdājās, bet pēc tam sapriecājās un teica, ka es noteikti esmu gaidīts baznīcā. Bet rītdienas dievkalpojumu vadīšot otrais mācītājs, jo Arvīdam jālaulā pāris, un tā viņa vecumā jau esot liela slodze. Un tad es teicu, ka tomēr atnākšu citā svētdienā, kad būs viņš, tā mēs vienojāmies. Uz atvadām es viņam teicu - tu esi labs draugs tik un tā, neskatoties u to, ka neesi bērns vai dulls pensionärs. Nu, vecs tu esi, bet tas jau nekas. Veci cilvēki arī ir dzīvas būtnes. Daudzi ir. Un mēs paspiedām viens otram roku un katrs aizgājām pirkt savas lietiņas.
Gāju gar picēriju un ieraudzīju, ka tur sēž priecīgs pārītis un ēd vienu picu. Izskatās ļoti priecīgi.
Ārprāts!!! Man tikai tagad pielēca!!! Uvis precas ar meiteni, ko mīlu vairāk par jebko, kas ir dzīvs vai skaists tāpat. Jau tagad man liekas, ka es uz to visu skatīšos.
5. aprīlis
vairs traktori nerūc viss kluss uz cementa ķieģeļi dus es ilgi skatos uz sienām un durvīm pa kurām var tā nakts un vēl viena diena ienākt kad mājās jau sen nav neviena starp namiem es jūtos tik sīks skumst pagalms un šūpoles čīkst
Sēžu Baznīckalnā, drošā attālumā. Un redzu, kā no baznīcas iznāk laulību svinētāji. Un Uvis iznāk. Un iznāk arī skaistā meitene.
Pat šodien viņa ir ļoti skaista. Tas nekas, ka baltā kleita ir tā kā drusku par lielu. Viņi abi smaida viens otram un visiem pārējiem. Un man arī paliek ļoti labi. Un es droši zinu, ka man arī turpmāk vajadzēs būt pārliecinātam, ka viņai un viņiem viss ir labi. Un, ja es varu kaut iztālēm palīdzēt, man tas ir jādara.
Jo es esmu devis vārdu.
40. nedēļa « NĀKOTNE »
6. aprīlis
Aizgulējos un pamodos no tā, ka pagalmā rūca motorzāģis, kas izrādījās pelēkbalts mopēds Stella. Tas ir no vecajiem laikiem. Atceros, ka bērnībā lielie puikas ar tādiem brauca ap mājām un ezeriem. Stellu vienā mierā rūcināja Ļeņins. Izrādījās, ka Janīna jau visu sen bija sarunājusi. Bet Stella ir īsts mazs motocikls. Un tā ir viņa, nevis viņš vai tas. Mana Stella. Agrāk piederēja Ļeņina brālim, bet pēc nāves viņš vairs nav braucis, un tagad tas jau gadiem stāvējis garāžiņā pie kaimiņa. Stella ir labi uzturēta un kopta. Ļeņins vispār ir diezgan pedantisks. Tas ir viņa pluss. Stella var attīstīt ātrumu līdz pat 60 km/h, saka Ļeņins un grib, lai es izbraucu.
Esmu atpakaļ zemē. Viss izdevās lieliski, un es tikai vienreiz nokritu, bet tas bija pašās beigās un gandrīz neskaitās. Biju aizbraucis līdz «Nākotnei»>, jo tas ir taisni pa ceļu. Un galu galā man tur nāksies braukāt regulāri. Un es nevienā brīdī neizraisīju avāriju. Pat ne tuvu. Pie krustojuma ar apvedceļu es apstājos un apskatījos, lai neviens nebrauc virsū, un tad devu gāzi. Vienā brīdī es pat attīstīju ātrumu līdz 20 km/htā rādīja spidometrs. Bet pēc tam atkal netrakoju un braucu normāli - uz 10 km/h. Ja var mīlēt tehniku, tad es mīlu savu Stellu. 25. decembrī nāk klāt vēl vieni svētki.
7. aprīlis
Zina, Zinaida, Helmuts. Zināt, ko es darīšu? Mēs ar Stellu aizbrauksim līdz «Nākotnei» darīšanās un tad pabraukāsimies apkārt pa lauku ceļiem. Pakarināsimies riņķī, kā saka lielie puikas.
8. aprīlis
Dīvaini ir ar to puiku. Es it kā biju visās tās apkārtnes mājās, bet izskatās, ka tur dzīvo tikai veci cilvēki. Nebiju gan pilnīgi visās mājās, bet ne «Krikajos», ne «Bezdibeņos», ne «Blankās» nekādas pazīmes, ka dzīvotu skolēns. Tikai opapi un omammas. Es gan ne ar vienu nerunāju. Un te sākas vēl viena problēma – man taču vajadzētu sākt kārtot teātra lietas un sarunāt «Nākotnes» telpas, bet es to īsti nevaru izdarīt.
Tagad sāku domāt, ka tā nerunāšana man sāk traucēt. Agrāk tā nebija. Klusēšana mani daudzreiz ir paglābusi no nevajadzīgiem cilvēkiem. Taču tagad viņi man kļūst vajadzīgi. Neesmu pie tā pieradis.
9. aprīlis
Kad rietēja saule, koku gali spīdēja sarkanā krāsā, kad uz tiem spīdēja saule, kas rietēja. Saule uz šīs planētas ir norietējusi šausmīgi sen un bieži. Un pēc tam atkal uzle kusi no jauna. Bet kas bija pirmais - saulriets vai
10. aprīlis
saullēkts?
Jāzeps ir ļoti lādzīgs un, protams, vecs. Un runā maz, tāpēc mēs labi sapratāmies. Nebiju cerējis «Nākotnē» kādu satikt, bet izrādās, ka Jāzepam pieder «Nākotnes» zeme un arī fabrikas ēkas, kuras nevienam nevajag. Viņš tur savām vajadzībām ir ierīkojis mazu galdniecību, kur pieņem haltūras. Ēkas brūk kopā, dari, ko vajag, tā viņš man teica. Tikai esi ļoti uzmanīgs. Es atbildēju, ka mēs pārsvarā esam veci. Nezinu, man runāšanā nav liela pieredze. Un tad es viņam pajautāju par mazo puiku no šejienes, bet Jāzeps atbildēja, ka te neviena bērna neesot. Ja nu no tuvējā Mundigciema atskrien.
Tātad es dabūju telpas un mēs ar Stellu braucam paziņot labo vēsti Janīnai un teātra trupai.
Anita, Anitra, Annika, Zīle. Anitra bija viena no līgavām Ibsena «Pērā Gintā». Annika man gāja klasē. Zīle karājas kokā rudeņos. Anita man iet pie sirds.
11. aprīlis
Šodien ar Janīnu iesējām miljonu kabaču sēklu. Visādās burciņās, krējuma burciņās, nogrieztās paciņās. Visur, kur var iebērt zemi un ielikt sēklu. Janīna kabačus diedzē pati. Es viņai saku, ka var taču iet uz tirgu un nopirkt no tantiņām. Un vēl es teicu, ka var jau arī gurķus, tomātus un tā apmēram. Dažādība ir liela vērtība, es teicu Janīnai, jo nesen šādu teikumu dzirdēju pa televizoru. Bet Janina ilgi klusēja un tad pateica, ka man tomēr nevajag tik daudz runāt. Un tad mēs turpinājām klusumā stādīt kabačus. Tas bija visu dienu. Bet pašā vakarā, kad mēs ar pēdējo gaismu iestādījām pēdējos kabačus, Janīna pateica - labi, tagad es tev izstāstīšu.
12. aprīlis
Janīna man vakar visu izstāstīja. Es nezinu, ko lai saka. Īsumā sanāk tā, ka visi kabači, ko viņa audzē, ir viņas pirmā mīlestība. Toreiz bija karš un bada laiki, un viņas mīļotā persona Juris K., kura uzvārdu pagaidām neatklāšu, pavasarī bija slepeni iesējis dārzeņus visos pilsētas krāšņumapstādījumos, lai tur rudenī cilvēki varētu nākt un ēst. Citādi tur gājuši tikai virsnieki skatīties uz puķēm. Kāds to ņēma Jaunā un meklēja vainīgo. Un viņi atrada Janīnas Juri pēc sēklām mājās. Viņu paņēma cietumā un tur sita. Ļoti stipri sita, pa galvu sita. Un tad, kad Juris vairs jau gandrīz nedzīvoja, viņu ielika slimnīcā. Viņš vairs neko neatcerējās. Izņemot Janīnu. Un vēl viņam bija pazudis laiks. Viņam viss likās mūžība. Laika izjūta pazudusi. Piemēram, Janīna bija aizgājusi pasaukt māsiņu un atgriezusies pēc 2 minūtēm, bet Juris bija pa to laiku sācis ļoti skaļi raudāt un saukt viņas vārdu. Un tad viņš bija laimīgs un prasīja - kur tu tik ilgi biji? Es tevi gadiem gaidīju. Janīna bija apņēmības pilna palikt slimnīcā un ne mirkli neatkāpties no Jura, bet pēc tam, kad vairāki ārsti nevarēja viņu dabūt prom, atnāca karavīri un aizveda viņu prom. Nākamajā rītā, kad viņa atkal atnāca, Juris naktī bija nomiris. Janīna viņa krekla krūšu kabatā atrada kabača sēklu. Tas bija pēdējais, kas palicis no viņas mūža mīlestības. Sēkla.
41. nedēļa « NEGAISS »
13. aprīlis
Vakar bija Lieldienas. Un šodien ir Otrās Lieldienas. Es vakar apēdu 10 olas, bet šodien pārējās. Neskaitīju, cik tas ir.
Un vēl šodien bija pirmais negaiss gadā. Tagad cilvēki drīkst sēdēt uz zemes. Mēs ar mammu šobrīd sēžam «Stūrītī». Jo vakar bija ciet. Un ēdam. To taču dara pa svētkiem. Arī pa otrajiem svētkiem. Vai ne?
14. aprīlis
Negaiss ir interesants vārds. Ne-gaiss. Tas, kas vairs nav gaiss. Kurš, nez, izdomāja pērkona laikā noliegt gaisu? Kurš vispār izdomā vārdus, ko mēs vēlāk runājam? Ir tādi cilvēki, kas sēž un domā vārdus, un pēc tam saņem algu? Un kurš izdomāja vārdu «alga»? Neizklausās pēc naudas saņemšanas par darbu. Es gribētu izdomāt vārdus un dabūt par to naudu. Bet man vairs nav laika. Man jātaisa izrāde.
15. aprīlis Šodien vispār pilna nedēļa ar interesantiem vārdiem. Kāds tos visus tiešām arī liek saviem zīdaiņiem?
un varēja Ar Stellu bijām «Nākotnē». Jāzeps tieši strādāja ielaist lielajā cehā, kur būs izrāde. Es gribēju apskatīties, cik skumji tur ir. Vajag, lai ir ļoti skumji. Bet šodien spid saule un man ir pārāk labs garastāvoklis pēc braukšanas ar Stellu, ka es nevaru saprast. Un es prasīju Jāzepam – vai šī telpa ir skumja? Un viņš teica, ka tā ir ļoti skumjā stāvoklī. Un es teicu, ka tas ir ļoti labi. Viņš tā kā nedaudz pabrīnījās par mani vai kaut ko citu un tad iedeva otru atslēgu. Lai es varu te braukt arī tad, kad neviena nav. Un tad mēs ar Stellu braucām uz Neimaņiem. Janīna kopš Lieldienām ir nerunīga. Es domāju, ka tas ir tādēļ.
16. aprīlis
Varētu teikt, ka šodien bija pirmais mēģinājums. Vienā grāmatā, ko lasīju par izrādes taisīšanu, bija teikts, ka pirmie mēģinājumi ir «galda mēģinājumi». To bija teikusi viena režisore. Bet mēs nesēdējām pie galda. Mēs sēdējām ap Kalli «Skaitļotājos», jo viņš bija saaukstējies negaisā 13. aprīlī, kas bija pirmdien. Mēs sēdējām ap viņa gultu un pārspriedām, kas kuram tuvākajā laikā darāms. Ir jādabū daudzas skumjas lietas. Varu pieminēt, ka man, piemēram, ir jādabū vecas šūpoles, kas čīkst. Šūpoles ir skumjas, ja čīkst pagalmā vēlā vakarā, kad neviena vairs nav. Un tas ir jādabū man, jo neviens cits nevar panest. Es pat zinu, kur es dabūšu. Roze nopirks aptuveni simts rotaļu sunīšus uz baterijām, kas paskrien un rej. Rozei ir nauda. Pārējiem arī ir savi uzdevumi. Janīna joprojām pārsvarā klusē. Tā viņai tada tehnika. Es to zinu. Kalle šņauc degunu spilvendrānā. Maiga par to ir ļoti bēdīga. Bet visumā labs pirmais mēģinājums. Gan jau ieiesies. Ivo piekakāja istabu.
17. aprīlis
Es uz pirmo dabūju šūpoles. Un man viņas pat nevajadzēja nest cauri visai pilsētai uz Neimaņiem. Andžs sarunāja mašīnu. Mašīnā es braucu garām vienai mājai, kur pagalmā bija liela piepūšama lēkājamā (nezinu, kā to sauc). Tā kā tāds peldriņķis, bet dārza būdiņas lielumā. Tā it kā bija sarkana mašīna ar smaidīgu seju. Bet tieši laida ārā gaisu un visa tā lēkājamā mašīna sāka kust kopā. Un tā seja no smaidīgas palika galīgi skumja un sašļukusi. Un tieši pa radio skanēja vijoles mūzika. Un tas bija tik skumji, ka es priekā nezināju, kur likties.
Šodien bija otrais negaiss.
18. aprīlis
Šo dienu pavadīju ar Janīnu. Darīju to speciāli. Man ir daudz dažādu pienākumu sakarā ar izrādi, bet es tā vietā staigāju līdzi Janīnai vai arī sēdēju tur, kur viņai bija jādarbojas. Sākumā viņa to nepamanīja. Bet vēlāk, kad viņa uz lieveņa smēķēja un es apsēdos blakus, kā nekad nedaru, jo cigaretes nesmaržo, viņa pamanīja manu nodomu. Viņa paskatījās uz mani un tad atkal turpināja skatīties pavasara dārzā. Tad viņa teica, ka cilvēkus nekad nedrīkst tā nopietni sist. Bišķin var, cik es saprotu. Bet nedrīkst sist ar rungām vai šautenēm, vai ar kājām pa galvu, vai ar kulakiem pa seju. Ta nedrīkst darīt. Tā viņa teica. Un es arī tā domāju. Un tad es to arī pateicu. Teicu, ka visi, kas tā dara, nav gluži cilvēki. Tie ir tikai vārdi kalendārā. Un viņa paskatījās debesīs, un es redzēju, ka viņa ļoti negrib raudāt. Un, lai viņu uzmundrinātu, es apsolīju uzrakt kabaču dobes jau laicīgi. Jo vajag taču. Mūžīgi to vajag.
19. aprīlis Šodien virtuvē tikāmies ar visu komandu. Otrais zupas mēģinājums. Es zinu, ka svētdienās cilvēki nestrādā. Bet es jau vairs neeju baznīcā, toties uz zupas virtuvi es nāku. Izrunājām tālākās lietas. Principā nākamās nedēļas otrajā pusē jau ir jāsākas mēģinājumiem ar partneri. (To es arī izlasīju.) Mums jāsāk mēģināt – lai tur plīst vai lūst. Bet jāsagaida nedēļas otrā puse, jo Kalli vajag uz kājām. Viņam gan ir viena, bet koks jau arī ir labs materiāls. Saudzējams. Roze viņam aizvedīs pupiņzupu. Sadabūjām arī spaini Ivo. To man iedeva Arvīds un teica, ka viņam patīk tas, ko viņš redz. Bet es teicu, ka tas taču ir parasts spainis. Dīvains viņš reizēm.
42. nedēļa « PROCESS »
20. aprīlis
Saule ir vienkārši spoža, karsta bumba nenormāli tālu. Tur esot nemitīgi sprādzieni, degšana un elle vaļā, cik noprotu. Bet no apakšas man tā patīk. Patīk pagulēt Janīnas dārzā ar rokām aiz galvas karstā pavasara laiciņā. Man vienā pusē ir iesprausta dakša, bet otrā – lāpsta. Es esmu kā milzīgs gaļas traktors, kas uzracis pilnīgi visu dārzu. Un tagad atgūlies nupat uzraktā zemē kā tāds kultūrists. Aizaizvakar pie Andža nosvēros. Sveru 348 kg uz salauztiem svariem. Saule spīd nepārtraukti, ja kas.
21. aprīlis
Ir jādarās. Piedodiet, ka šonedēļ varbūt sanāks mazāk rakstīt. Lai kas jūs arī nebūtu. Vai būtu. Esiet.
22. aprīlis
Šodien mēģinājumu procesā radās pirmās problēmas. Mums nav lugas. Es par to biju pilnīgi aizmirsis. Varbūt ne gluži aizmirsis, bet man likās diezgan saprotami, ka teksta nav, jo es taču nerunāju. Bet Ļeņins diezgan pārliecinoši stāstīja, ka citi cilvēki tomēr mēdz runāt. Un citiem cilvēkiem gribas redzēt teātri ar tekstu. Tātad arī dzirdēt.
Diezgan dzelžaina loģika (tā viņš teica). Un Maiga piebalsoja, ka teātrī tā ir, jo viņa ir bijusi. Patiesībā visi grib redzēt normālu teātri. Visi tik daudz runāja par to, ka vajag tekstu, ka es beigās piekāpos un teicu – labi, būs luga. Tagad sēžu Neimaņos uz lieveņa, man blakus sēž Janīna un smēķē, Mēs skatāmies uz uzrakto zemi. Un Janīna man prasa - ko man tagad ar to visu darīt? Bet es viņai rādu baltu papīra ko man darīt ar šito? Un tad viņa ievelk lapu un prasu pēdējo dūmu, izspļauj tabaku no ūsas un saka - galvenais ir nemīzt. -
23. aprīlis
Jurģis, Juris, Georgs. Janīna visu dienu stāda kabačus. Es visu dienu rakstu. Tāpēc neatliek laika rakstīt.
24. aprīlis
Skatītājiem (ja tādi būs) nāksies staigāt. Es nevaru izdomāt savādāk, kā vien dažādas lugas ainas taisīt arī dažādās ceha telpās. Es gan nezinu, vai tā dara. «Pērs Gints» notika uz skatuves, un man nekur nebija jāiet. Tā bija maģija. Dažādas vietas notika manā acu priekšā. Bet tā es pagaidām nemāku, tāpēc izlīdzēšos ar skatītāju palīdzību. Vienā telpā būs šūpoles, citā telpā simts elektriskie sunīši, vēl citā būtu labi dabūt to lēkājamo piepūšamo (nezinu, kas tas ir) peldriņķi ar mašīnas vai citas laimīgas tehnikas seju.
Šodien vēl domāju tekstus, bet rīt jau mēģinājums «Nākotnē». Es it kā rakstu jau divas dienas, bet man ik pa laikam nepatīk, tāpēc es manuskriptu sadedzinu. Es vienreiz redzēju Holivudas filmu par dzejnieku, kurš tā darīja. Man tas likās pietiekami interesanti. Un es aizrāvos un, šķiet, tikko sadedzināju variantu, kurš man patika. Bet man jau tā atmiņa.
25. aprīlis
Nevienam nepatika luga. Pilnīgi nevienam. Pat Ivo, šķiet. Un tā ir briesmīga sajūta, kad cilvēki, kas vēl nesen bija labākie draugi, tagad sastājušies nomaļus un aprunā to, cik es esmu netalantīgs. Es to nedzirdu, bet jūtu. Neviens ar mani kopā negribēja doties mājās, bet sakāpa Rozes mašīnā un aizbrauca. Nevienu ainu īsti neizmēģinājām, jo aktieriem nebija gribēšana. Arī Janīna man nekādi nevarēja palīdzēt, jo ņēmās ar kabačiem.
Es esmu galīgā neizpratnē. Pēc nedēļas pirmizrāde, bet man nekā nav. Rīt mēģinājumu neieliku. Gribu tikt skaidrībā. Pirmdien atkal sanāksim, ja vien kāds vēl gribēs. Noskaņojums ļoti slikts. Stellai beidzās benzīns, tāpēc mājās stūmos. Un vēl sāka līt. Kā Holivudā par nelaimīgu cilvēku.
26. aprīlis
Pārlasīju visu vairākas reizes. Man tie teksti joprojām patīk. Es nedomāju kaut ko mainīt. Varbūt viņi nesaprot? Katrā ziņā tas, ka aktieriem nepatīk, ir mana vaina, bet tā nav teksta vaina. Neesmu pietiekami ar viņiem par to runājis. Bet tur nav jābrīnās. Es ļoti maz runāju. Tur tas suns Un rīt es viņiem pateikšu, kāpēc es maz runāju. Tagad man aprakts. tas ir skaidrs.
43. nedēļa « NETEIKŠANA »
27. aprīlis
Es zināju, ka man kaut kas nav kārtībā. Tam, kur es dzīvoju, un visam, kas notiek man apkārt, ir jēga tikai tik īsu brīdi, cik es spēju par to padomāt. Viss pārējais jau ir atmiņa.
Es atceros pirmo reizi, kad man ienāca prātā, ka es miršu. Man bija tik maz gadu, ka es vēl dzīvoju pasaulē, kurā daudzus vārdus nezināju. Nemācēju daudz ko pateikt tikai tāpēc, ka nezināju, kā to sauc. Un tad vienā dienā, skrienot augšā pa biatlona kalnu pie skolas, pilnīgi droši sapratu, ka es kādreiz miršu. Mēs bijām vairāki bērni uz tā kalna. Bija kaut kāda dzimšanas diena vai citi svētki, uz kuriem biju uzlūgts (vai arī es biju uzlūdzējs?). To neatceros. Bet atceros, ka bija silta vasaras pēcpusdiena un mēs kaut ko spēlējām. Varbūt kariņus vai paroles, kur ir divas komandas un vienai otra jānogalina vai jāmirst. Un mēs skrējām pa to biatlona kalnu augšā, un kāds no citiem bērniem ierunājās par pasaules galu. Ka tāds kādreiz pienāks. Viņš esot dzirdējis, ka tētis saka mammai par komētām vai ko tādu. Un tad es atceros to pārsteigumu. Es apstājos, visi pārējie turpināja skriet, jo mums laikam dzinās pakaļ. Viņi mani sauca, kad redzēja, ka es apstājos. Bet paši viņi turpināja bēgt uz paslēptuvi aiz biatlona šautuvēm.
Bet es nevarēju pakustēties, jo negribēju, lai viņi redz, ka es raudu. Es raudāju par to, ka tam visam pienāks gals un es tāpēc miršu. Un jau nākamajā mirklī mani ķēra vēl lielāks šoks, kad sapratu, ka es miršu tik un tā. Un pasauli vairs nekad neredzēšu. Man bija neizsakāmi skumji. Un tad man kaimiņu draugs iešāva mugurā. Tā tomēr varēja būt mana vārdadiena. Vasaras vidus. 14. jūlijs.
28. aprīlis
Atceros, ka līdz tam es runāju tik daudz, cik pratu. Izmantoju visus vārdus, ko mamma vai bērnudārzs, vai vēlāk pirmās klasītes skolā man bija iemācījušas. Es gan atceros, ka mamma jau tad reizēm aizveda mani pie daktera, kurš it kā man neko nedarīja, vienkārši gribēja kaut ko zināt - kā es jūtos. Man bija jāskatās uz kaut kādām lietām un zīmējumiem. Un es godīgi pateicu tos vārdus, kurus zināju, bet tos, kurus nezināju, neteicu. Pēc tam klusēju.
Vēlākos gados, kad biju iemācījies citus vārdus (tos pašus, kurus lietoju vēl tagad), slimnīcā nomainījās dakteris. Un viņš pierunāja mammu, ka man jābrauc uz klīniku, kur es vēl nebiju bijis. Man bija kādi 10 gadi toreiz. Man pašam likās, ka tas pat ir forši - kaut kur aizbraukt, un klīnika mani nebiedēja, jo dakteris izskaidroja, ka nekādu sāpju nebūšot. Neko negriezīs un nešūs, varbūt vienīgi iedos poti dibenā, bet arī tas diez vai būšot vajadzīgs, tā viņš teica. Uz divām nedēļām. Skolu nesanāks kavēt, jo tas būs Ziemsvētku brīvlaikā. Tad lēnām atsāka svinēt Ziemassvētkus. Man likās, ka man nav ne mazāko problēmu dzīvē. Un es diezgan labā noskaņojumā braucu uz klīniku.
29. aprīlis
Klīnikā viņi pierakstīja manu vārdu, lika uzreiz novilkt visas drēbes, atdot mantas, kas bija līdzi, un vilkt viņu drēbes, kas izskatījās pēc pidžamas. Tas arī bija viss, kas mani turpmākās divas nedēļas pasargāja no tās pasaules, kas sākās pēc tam, kad 9. nodaļas galvenā ārste (kā es vēlāk uzzināju) aizvēra aiz sevis durvis. Un izņēma rokturi. Atceros, ka nodomāju – tā taču nekad nedara. Pēc tam viss pārējais dīvainā kārtā likās gandrīz loģiski.
30. aprīlis
Lilija, Liāna. Abas skaisti vārdi. Tie vārdi ir no botānikas, ja man jājoko.
Šodien atsākām mēģinājumus. Divas iepriekšējās dienas es savai trupai stāstīju par sevi, lai mums nebūtu noslēpumu vienam no otra. Es par viņiem zinu jau diezgan daudz, bet viņi par mani - maz. Vajadzēja gandrīz divas dienas, lai es tagad viņi saprot.
pastāstītu, un Bet tagad ir jāmēģina, ko nagi nes. Galīgi vairs nav laika, tāpēc es atvainojos, bet mēģinājumu aprakstu vietā turpināšu pierakstīt, ko viņiem pateicu, lai tas paliek iegrāmatots, ja jau reiz mēs tik tālu esam nonākuši.
Lilija – tā saucās mana vecmāmiņa, kura netīšām uzspridzināja savu māju un pierakstīja bukstiņa recepti.
1. maijs
Mani ielika palātā kopā ar guļošiem cilvēkiem. Neviens no viņiem man nepievērsa uzmanību. Viņi tikai gulēja ar acīm vaļā, bet vispār bija dzīvi. Mani apguldināja māsiņa ar maigām rokām un vēnai pievienoja sistēmu. Tad māsiņa izgāja. Pēc brīža palātā ieskrēja divi noskūti pusaudži, krietni mazāki augumā par mani. Viens uzreiz aizspieda man muti, otrs tikmēr pārmeklēja atvilktnītes pie manas gultas, bet neko neatrada, sadusmojās un tur iespļāva. Tad abi aizskrēja. Es aiz pārsteiguma neko nepaspēju izdarīt, jo, jāsaka, es mēdzu būt nedaudz lēnīgs. Un man bija arī tā sistēma pie rokas. Drīz izrādījās, ka tas, kas manī tecēja pa sistēmu un ko man deva tabletēs, aizvedīs mani ļoti skumjā pasaulē, no kuras es joprojām esmu gatavs bēgt par cenu, pat ja man tāpēc jāmirst. Tagad es domāju - tas nav nekas traks, ja pasaule turpinās bez manis. Daudz trakāk bija, kad es beidzos, bet turpināju visu redzēt. Un tas, ko es redzēju, bija skumju tehnika.
2. maijs
Viss, kas varbūt arī bija domāts labi, zaudēja jēgu – tā kā piepūšamais lēkājamais, kad zaudē gaisu. Saļimst kā vecas, skumjas puķes. Tur kādreiz bija prieks un lēkāšana, bet tagad tas ir priekšmets, kas vairs nav izmantojams un tam nav nekādas citas nozīmes. Tā bija ar mani pēc divām nedēļām klīnikā. Es biju liels gaļas pusaudzis bez nozīmes un pielietojuma. Man varēja tikai iedurt sistēmu, barot kāpostus (katru dienu dažādos veidos) un ļoti daudzas tabletes, kuru nozīmi man neviens neteica. Tur nekam nav jēgas vai nozīmes.
Vienīgā vērtīgā lieta visā 9. nodaļā bija cigaretes. Gandrīz visi nodaļā slepeni smēķēja, bet tos, kuri nesmēķēja, neņēma par pilnu un pat nicināja, jo no viņiem neko nevarēja dabūt. Vispār klīnikā no tevis jēga ir tikai tad, ja no tevis var kaut ko dabūt. Tāda bija iekārtota klīnikas pasaule, un visus šos gadus man ir bailes. Jo varētu izrādīties, ka tā ir iekārtota arī visa pārējā pasaule vispār.
3. maijs
Vienu dienu stāvēju pie blakus palātas durvīm. Tur tie divi skūtie, kas vienmēr kopā darīja sliktas un pat ļoti ļaunas lietas, kutināja pēdas pie gultas piesietam ļoti tievam puisītim, gandrīz vēl bērnam. Viņam bija ļoti jāraud, jo tas smieklīga, ja tā notika visu laiku. Kutināšana nemaz nav notiek ļoti ilgi un tu nezini, kad notiks atkal, kad atsāksies un turpināsies, kamēr tu sāc ļoti raudāt, bet tev tur ciet muti un tu esi mazs, tievs bērns, kas tāpat jau nevar neko izdarīt diviem neliešiem, bet tu vēl turklāt esi piesiets. Neviens tev nenāk palīgā, jo tu nevari nevienu pasaukt, bet, kad tu tomēr pasaki sanitārei vai māsiņai, viņas neko nesaka. Bet tie bija visīstākie noziegumi, ko viņi darīja klīnikā. Viņi spļāva citiem ēdienos un mutē, sita pa dzimumorgāniem, kad neviens neredzēja, un aizliedza sūdzēties, jo viņiem esot inde, sataisīta no zālēm, un viņi var jebkuru noindēt, un viņiem nekas par to nebūs. Tādās šausmās viņi turēja visu nodaļu, un sanitāres un māsiņas to redzēja. Bet arī viņām bija bail, man liekas. Un es to varu saprast. Bet pats drausmīgākais bija tas, ka šādi cilvēki bija arī citās nodaļās, citās klīnikās, visur. Un viņiem to ļāva darīt. Arī es pie durvim skatījos, kā kutina pēdas. Un neko nedarīju.
Šodien ir Mātes diena, un es savu izrādi veltīšu mammai. Tā būs tāda kā piedošana vai atvainošanās par to, ka toreiz pēc klīnikas viņa mani apsolīja nekad vairs nevest uz kliniku. Nekad. Bet viņa to noteikumu pirms nedaudziem gadiem, tieši pa Uvjiem, salauza. Es toreiz ļoti mācijos to kalendāru, un viņa ar asarām acīs mani nosūtīja uz klīniku atkal, jau pieaugušā vecumā. Un tur nekas nebija maini. Trešo reizi es tur vairs nekad neatgriezīšos. To es jums apsolu. Pirmizrāde pēc nedēļas.
44. nedēļa « PIRMIZRĀDE »
4. maijs
Vizbulīte un Vijolīte, jums man jāpalīdz šonedēļ ar visu tikt galā, cik vien skaisti tas ir iespējams. Tas man ir ļoti svarīgi. Es gan cenšos neizrādīt savu satraukumu, jo tas var būt lipīgi. Mēs pa pagājušo nedēļu tikai daudz runājām, un tas pārsvarā biju es. Diezgan droši varu apgalvot, ka pēdējos gados nekad nebiju pateicis tik daudz vārdu kopā kā pagājušajā nedēļā. Bet tas bija absolūti vajadzīgi. Tagad visi mani draugi, kolēģi un vienīgie tuvinieki pasaulē ir kopā ar mani jebkādos apstākļos. Lai kādi vēji pūš - smalkā balsī dziedāja Birutiņa. Bet Janīna mani ik pa laikam iedunkā. Pārsvarā pa vēderu, jo tas ir ērtā augstumā.
Visi vajadzīgie rekvizīti mums ir. Visi nepieciešamie vārdi ir uzrakstīti. Aktieri ir gatavi mēģināt. «Skumju tehnika» ir izrāde par skumjām, kas mūs piemeklē, kad prieks ir izrādījies vienkārši tukša tehnika. Smaidīgi zobi.
5. maijs
Šodien vispirms aizgāju pie Ģirta, kas ir viens no pavāriem zupas virtuvē. Es viņu apsveicu vārdadienā un uzaicināju uz pirmizrādi sestdien, 9. maijā. Uz pirmizrādi aicināšu tikai pazīstamos cilvēkus, jo «Nākotnes» cehā nemaz nav tik milzīgas vietas, lai varētu aicināt jebkuru. Un tā taču ir pirmizrāde. Veiksmes gadījumā es taču varu to rādīt vēlreiz, ja pārējiem gribēsies. Kalle pārtulkoja «Skumju tehnikas» dzejolīti igauņu valodā. Ļoti skaisti, bet neviens to nekad nesapratīs.
6. maijs
Šodien izrādījās pārsteigums. Maiga jaunībā esot bijusi ļoti daudzsološa pianiste. Bet tad ap kādiem 20 gadiem viņai gadījās nelaimīga mīlestība, par ko viņa joprojām negrib runāt, un tad viņa palika resna diezgan ievērojamā tempā un apmērā. Viņa pameta klavieres un pēc gadu ilgas ēšanas pievērsās rokdarbiem, jo nebija, kur likt pirkstus. Tie nemitīgi kaut ko gribējuši.
Šodien ar lielām mokām visi kopā Maigu pierunājām, ka viņa pirmizrādē spēlēs klavieres. Pēc gandrīz 60 gadu pauzes. Bet tās būs mazas bērnu klavierītes. Šī milzīgā tante, kas kādreiz gribēja būt pasaulslavena pianiste kā Mocarts, tagad spēlēs mazas, mazliet saplīsušas bērnu klavierītes milzīgajā «Nākotnes» ceha hallē starp zāģiem un ēvelēm.
Viņa jau šodien beigās pamēģināja. Un tas bija tik skumji, ka pat Ļeņins piegāja pie Maigas un pateica, ka pēc šāda priekšnesuma viņš visu turpmāko dzīvi viņu sveicinās kāpņu telpā un jebkurā citā iestādē.
Maiga kļūst ļoti skaista, kad spēlē mazas, nevienam nevajadzīgas bērnu klavierītes. Vienreiz redzēju, ka no ligzdas ir izkritis mazs putniņš. Arī tā ir skumju tehnika. Putniņš ir domāts lidošanas priekam, nevis krišanas skumjām.
7. maijs
Mēs visu laiku mēģinājām trīs dažādās ceha telpās, bet šodien pār mani nāca apskaidrība – es sapratu, kā to visu var izdarīt vienā telpā, neko daudz pat netraucējot. Mēs to izmēģinājām, un tas tiešām nostrādāja, kā nākas. Es biju tik priecīgs par izdošanos, ka pat pārcēlu pirmizrādes datumu par vienu dienu ātrāk. Un beidzot visi redzēja, kā Ļeņins aiz laimes apraudas. Kaut gan viņš tam nav paredzēts.
8. maijs
Plāns ir tāds. Skatītāji sēž savās vietās. Telpas vidū ir milzīgs piepūšamais lēkājamais, ko mēs, starp citu, dabūsim tikai rīt, jo tas maksā bargu naudu, bet mums, paldies Dievam, ir Roze. Vienā malā ir vecas, čīkstošas šūpoles, kur sēž Kalle, šūpojas un skaita bērnu dzejolīti igauniski. Neviens neko nesaprot. Tad telpā pa vienam (bet pēc tam pa vairākiem kopā) sāk parādīties mazi rotaļlietu sunīši uz baterijām. Bet tās baterijas jau ir pie beigām, tāpēc viņi nevis priecīgi rej, bet knapi velk dzīvību un lēni tuvojas skatītājiem. Starp viņiem kā 101 dalmācieša saimniece, plīkšķinot lecamauklu un reizēm arī palecot, parādās Roze. Tad Ļeņins, kurš tiešām būs pārģērbies par Ļeņinu, stāstīs par draudzību un bērniem. Sākumā es neticēju, ka tas būs pietiekami skumji, bet tad es to vakar ieraudzīju un tas tiešām izskatās kā bankrotējuša klauna pēdējā diena atrakciju parkā. Turklāt viņš to dara krieviski ar akcentu, un tas ir patiešām skumji.
Pēc tam Birutiņa tā kā nedaudz, bet visu laiku smiesies. To es novēroju klīnikā. Ja kaut ko it kā jautru dara nepārtraukti, tas vairs nestrādā tā, kā tam vajadzētu. Tad Kalle atsāks šūpoties un čīkstēt, un tas skanēs tā kā vijole, kam pievienosies lielā Maiga ar mazajām klavierītēm. Mūzikas pavadībā piepūšamais sāks zaudēt gaisu. Visi bezpalīdzīgi noskatīsies šai nepielūdzamajā prieka bojāejā.
Kā pēdējais parādīsies Ivo aiz piepūšamā. Vispār man būtu izdevīgāk, ja Ivo būtu ēzelis un varētu beigās taisīt to ēzeļa skaņu. Bet diemžēl Ivo ir ponijs un prot tikai pūst gaisu caur lūpām. Kalle saka, ka Ivo vēl prot pēc pavēles kakāt, bet tik traki man nevajag.
9. maijs
Tas, kas notiks šodien, būs pēdējās skumjas. Un, ja tas izdosies, es rīt uzrakstīšu.
10. maijs
Pirmizrāde izdevās. Skatītāju bija pilna zāle. Atnāca arī Uvis un skaistā meitene, kam joprojām nezinu vārdu. Bet tas man dārgi maksāja. Es pašlaik slēpjos vecajā slimnīcā, jo nezināju, kur dēties. Tāpēc es izsitu vismazāko iespējamo lodziņu uz pasaules un brīnumainā kārtā pa to tiku iekšā. Pēc vakardienas man atkal draud klīnika.
45. nedēļa « PATVĒRUMS »
11. maijs
Slimnīcā dzirdēju – kāds ņaud. Izrādās, mazs kaķītis ņaud. Izliku viņu atpakaļ pa logu ārā, bet viņš ielīda atpakaļ pa logu iekšā. Tad es viņu vēlreiz izliku ārā un sameklēju plāksni, ar ko aiztaisīt mazo lodziņu. Aiztaisīju, bet tas kaķītis jau bija paspējis atkal ielīst iekšā. Vairs negribēju rādīties gar logiem, tāpēc man tagad ir kaķītis. Un nav divu domu, ka to kaķīti sauc Mildina.
12. maijs
Uz izrādi bija atnākuši, cik mamma saskaitīja, 44 cilvēki. Sēdvietas mēs bijām uztaisījuši no kastēm un paletēm, bet godīguma dēļ jāpiebilst, ka absolūti lielāko daļu pa kluso paveica Jāzeps. Viņš pats tā bija izdomājis jau sākumā. Mēs viņa rosīšanos pat nemanījām, tik aizņemti mēs bijām mēģinājumos. Bet pirmizrādes rītā atklājām, ka Jāzeps ir uztaisījis sēdvietas, kuras mums tikai atlika palīdzēt izvietot, kur izskatīnākas. Arī gaismas viņš bija uztaisījis, un tās p jās pēc veciem prožektoriem, kādus stiepu ziemā, kad bija atbraucis Pērs Gints. Jāzeps pēdējā naktī bija strādājis kā zirgs. Tikmēr Ivo «Skaitļotājos» bija atradis Geņkas sarugušā vīna atliekas un piedzēries. Kalle bija ļoti dusmīgs par tādu notikumu, bet vairāk uz mirušo Genku. Kamer Kalle pie ceha dažādās valodās sūdzējās pārējai komandai, Ivo vainīgs stutējās pret piepūšamo smaidīgo mašīnu un izska rabarbermaizītēm, tījās dziļi nelaimīgs. Maiga viņu žēloja ar ko varbūt pat nevajadzēja darīt.
Vienreiz visu izrādi izlaidām cauri. To sauc par ģenerālmēģinājumu. Bija tikai niecīgas kļūdas, kas vairāk attiecās uz Leņinu un Ivo. Izrādes garums sanāca 22 minūtes.
Uz skatītājiem, kad tie sāka atnākt, es mēģināju neskatities, tāpēc lielāko daļu neredzēju. Ievēroju tikai Arvīdu, mammu un kristīgo pavāru Ģirtu. Negribēju sanervozēties, tāpēc visu laiku biju ar aktieriem un viņus uzmundrināju. Un tad beidzot bija pienācis pirmizrādes laiks. Mēs sākām precīzi 19:00. Un 19:22 Ivo ar nebijušam dzīvniekam līdzīgu kosmisko bēdu auri piemāva akustisko «Nākotnes»> cehu.
13. maijs
Ir problēma - Mildiņai vajag kaut ko ēst, bet mani noteikti meklē pa visu pilsētu. Esmu pazudis jau trešo dienu. Es pats varu neēst, man pirmo reizi mūžā tā īsti pat negribas (vienīgi klīnikā tā bija ar tiem kāpostiem). Bet Mildina jau nav vainīga, ka es pēc pirmizrādes izraisīju šoku.
Izrādījās, ka Rozei tomēr ir attāli radinieki. Un tas ir Uvis. Es gandrīz nogāzos no pārsteiguma, kad viņus abus ieraudzīju. Es stāvēju ar ziediem un klanījos, cik vien var, kad pamanīju, ka man tuvojas kaut kas neticams. Roze blakus tik noteica (tas ir teju pēdējais, ko atceros) - O, Uvitis arī tomēr atnāca. Vai nav skaists pāris? Uvis iedeva Rozei jasminu pušķi, un es vēl nodomāju, ka tas ir jauki, ka viņš vienkārši ir saplūcis jasmīnus. Un tad viņi pievērsās man. Mani sauc Uvis, viņš iesāka, un man ļoti patika jūsu savdabīgais uzvedums, kaut kas neticams šai mazpilsētā, viņš teica, paspieda man roku, cieņpilni paklanījās un pagāja malā. Un tad savu mazo plaukstu man sniedza Viņa. Jūs esat īsts mākslinieks, viņa teica. Es esmu...
Un es neļāvu viņai pateikt, kas viņa ir. Es sāku kliegt, ko varētu nosaukt pat par neprātīgu aurošanu. Es negribēju to dzirdēt. Tas būtu sagrāvis visu. Tāpēc es upurējos un gaudoju kā negudrs. Pārlēcu pāri vairākiem soliem, pa ceļam grūstīdams apmulsušos skatītājus, ar pieri vai kāju izsitu ceha durvis, kas jau visu laiku kaut kā mēdza ieklemmēties, un tad, turpinādams aurot, kādu brīdi skrēju blakus Stellai, kas mani bija gaidījusi. Tad uzlecu virsū savam mopēdam un pazudu grants ceļa putekļos, joprojām nelabi bļaujot. Jo es negribu dzirdēt, kas viņa ir. Man viņa ir gaisma.
14. maijs
Naktī tomēr aizlavijos līdz benzīntankam un par pēdējo naudu nopirku kaķu barību, kas domāta kaķēniem zem gada. Mildiņa jau nav vainīga, ka es esmu tāds. Neviens nav vainīgs. Varbūt pat es.
15. maijs
Šorīt pamodos no sajūtas, ka uz mani kāds skatās. Atvēru acis un ieraudzīju Otto. Viņš smaidīja savā labsirdībā. Ap viņa kaklu bija apsieta marle, un viņš nekad vairs nerunās. Tomēr visas dienas garumā mēs sapratāmies labāk par jebkuriem diviem cilvēkiem uz pasaules. Un Mildiņa arī, protams. Un ir beidzot tā, ka runāju tikai es. Un tas ir daudz.
16. maijs
Otto un Milda, es nezinu, vai jūs saprotat, ko man nozīmē daži vārdi šai pasaulē. Ko man nozīmē to zināšana, ticēšana tiem un nepiekāpšanās. Tāpēc es esmu te. Es esmu kā karavīrs, kas pārstājis lietot ieročus, nolicis tos, lai vairs nekad nepiedalītos. Es gribu šajos ierakumos palikt līdz galam. Jo tur- laukā - notiek karš. Es to redzu. Es to dzirdu. Cilvēki ievaino viens otru un tiek ievainoti. Krīt, mirst un ceļas no jauna. Ievaino vai tiec ievainots. Nonāvē vai tiec nonāvēts. Karš ir piemērots maziem cilvēkiem. Jo viņiem ir grūtāk trāpīt.
Bet es atsakos piedalīties. Un varbūt tur, laukā, kāds izdzīvos. Manā vietā. Zināt, ko es gribētu? Es gribētu, lai viņš kļūst par labāko cilvēku. Par gaismu. Un, ja pastāv kaut miljardā daļiņa iespējas, ka tā var notikt, man tas jādara. Man jāpaliek te. Dzirdat? Es palieku savos ierakumos. Jo tur laukā notiek karš. Bet tam es esmu pārāk liels
17. maijs
Pirms Otto šorīt aizgāja, viņš palūdza man kladīti, lai ierakstītu šo:
«Ir divi ceļi - dzīvības ceļš un nāves ceļš. Un starpība starp abiem ir liela.»>
Es esmu pie loga, kad vecās slimnīcas pagalmā iebrauc divas policijas mašīnas. Redzu, kā četri policisti kādu brīdi cīnās ap durvīm, bet tad dabū vaļā. Tad es dzirdu, ka viņi jau ir tālajā gaitenī. Un es brīnos, ka dzirdu sevi sakām Mildiņai - piedod, bet klīnikā es neatgriezīšos. Un tad es, tā īsti nezinot, pa kādiem ceļiem notiks mana aizbēgšana, ieraugu slimnīcas kārtošanas laikā kabineta stūrī saliktus vecus lietussargus. Nobučoju Mildiņu, ieberu viņai analižu trauciņā visu kakbarību un kāpju augšā uz jumta. Ir silts svētdienas rīts. Spīd saule, un nav neviena paša mākoniša. Bet man katrā rokā ir pa lietussargam. Varbūt šie ir mani pēdējie vārdi. Šodien vārdadienas svin Herberts, Umberts un Dailis. Bet varbūt kāds no viņiem arī nesvin. Cilvēki ne vienmēr svin savas vārdadienas. Viņiem tas nav svarīgi.
46. nedēļa « VĀRDI »
18. maijs
Mildiņa pēdējā brīdī parādījās uz jumta un sāka pīties gar kājām. Es biju nodomājis veikt Luija Lenormāna eksperimentu ar diviem lietussargiem. Bet paskatījos uz Mildiņu un sapratu, ka drīkstu riskēt tikai ar sevi.
Tad paņēmu mazo kaķīti un nokāpu no jumta pa ugunsdzēsēju kāpnēm. Un tagad mēs ar mammu sēžam mūsu virtuvē, dzeram kakao un nerunājam par manu prombūtni. Mamma dīvainā kārtā nepavisam nav uztraukusies. Man šķiet, ka te ir bijis Otto. Un vēl man šķiet, ka viņi visi zina, ka šo laiku pavadīju vecajā slimnīcā. Ko es darīšu tālāk, man nav zināms. Bet tuvākajās dienās es mēģināšu saprast. Mildiņai patīk mana mamma. Un otrādi. Tas ir labs rādītājs lielos vilcienos.
19. maijs
Šodien pie manis atnāca visa aktieru trupa, kā arī Janīna un Otto. Visi mani draugi. Viņi atnāca, lai pastāstītu, cik loti daudziem no tiem 44 cilvēkiem patikusi izrāde. Lielākā daļa neko neesot sapratusi, bet esot bijis interesanti skatīties. Citreiz esot tā, ka visu saprot, bet nepatīk. Un vēl ir labas atsauksmes par izrādes garumu. Ka tas ir iss. Bieži nevarot izturēt to garo sēdēšanu, kas veciem cilvēkiem ir īpaši mokoši. Un uz izrādi bija ieradušies pārsvarā vidēja vecuma vai pavisam veci skatītāji, jo pirmizrāde bija uz ielugumiem. Man šķiet, ka arī Roze ir runājusi ar Otto, ja tā to var nosaukt (Otto raksta uz lapiņām, ja savādāk nevar, vai pavisam nedzirdami čukst). Roze ne ar vārdiņu nepiemin Uvi un to, ko nedrīkst nosaukt vārdā. Es nezinu, ko viņi visi par mani domā, bet izskatās, ka mēs joprojām esam ļoti tuvi draugi un komandas biedri. Par izrādes atkārtošanu es pagaidām negribu domāt. Man tas jāsagremo. Pašai izrādei jau nebija nekādas vainas. Man jātiek galā ar vārdu. Ar to man ir darīšana. Vārds ir mans krusts.
20. maijs
Jau trešo dienu palieku pie mammas, jo neesmu viņai pievērsis pietiekami daudz uzmanības pēdējās nedēļās un varbūt pat mēnešos. Tā nedara. Mēs vakar runājām par klīniku un cik ļoti tas mani ir padarījis bēdīgu, pat vairāk slimīgu, nekā normāli būtu vajadzīgs. Es viņai paskaidroju, ka vairs nedusmojos par pēdējo gadījumu, jo zinu, ka viņa man vēl labu. Bet klīnikā es nekā laba neredzu. Varbūt ir citas slimnīcas, bet es pat negribu domāt, ka man to vajadzētu pārbaudīt. Es nevienam neskrienu virsū ar nazi un granātām. Es neuzmācos sievietēm un nealkstu viņas sist līdz bezgalibai. Es skaļi nerunāju rupjības pilsētas galvenajā laukumā, nestaigāju pliks ar dzimumlocekli ārā. Es tikai zinu no galvas kalendāru, maz runāju un taisu izrādes par skumjām, kuras neviens nesaprot. Tas nav iemesls, lai mani ieslēgtu palātā bez iziešanas iespējām. Jo man ir svarīgi staigāt. Svarigāk par visu pasaulē man ir staigāt, kur acis rāda, nevienu netraucējot, milot dzīvniekus, dabu un gaisu, ko varu lietot pēc sirds patikas. Un vēl es nesmēķēju un vairs jau arī nelietoju alkoholu pārmērīgos daudzumos (tā ir pagātne). Es gribu būt labs dēls savai mammai un labs draugs saviem draugiem. Un vēl – es gribu būt vienkāršs garāmgājējs.
21. maijs
Man ir tāda sajūta, ka drīz kaut kas notiks. Daudzu cilvēku iekšpusē es redzu pārāk ilgu tukšumu. Bet tās ir tikai manas domas. Un man nav izglītības.
22. maijs
Emilija un kalendāros neierakstīto vārdu diena. Apsveicu visus, kuru nav.
23. maijs
Atgriežos Neimaņos. Ar draugiem sarunājām tikties rīt zupas virtuvē. Un pēc tam mēs iesim pie Birutiņas, kura esot ļoti bēdīga, jo laikam tomēr ir pazaudējusi to savu maju. Es vēl nezinu. Tāpēc mēs paņemsim zupu un iesim saprast. Kas tie ir par cilvēkiem, kas var vecam cilvēkam atņemt māju, kur viņš ir dzīvojis visu mūžu? Tā taču nedara. Es, piemēram, neeju pa ielu un neieraugu vecu māju no ārpuses, un nenodomāju - lūk, te dzīvo nabadzīgs un nesaprotošs cilvēks, no kura var pret visādiem niekiem dabūt šo graustu un tad salabot un pārdot par dārgām naudām. Bet acīmredzot ir cilvēki, kas tieši tā arī darbojas. Un bejgās viņiem ir taisnība, jo tas muļķa vecais nabags ir uzlicis savu vārdu uz dokumenta, kas ir spēcīgāks par veselo saprātu. Es nezinu, kur tālāk savas dienas vadīs Birutina. Es to pateicu Janīnai, bet šī mierīgi novilka, ka viņa gan zinot. Viņa visu jau esot izdomājusi. Kur tad tu esi izdomājusi Birutiņu nolikt? - es prasīju. Te, atbildēja Janīna un skatījās uz manu smaidošo ģīmi.
24. maijs
Bijām zupas virtuvē visi, izņemot Birutiņu. Tagad mēs visi esam pie viņas. Atnesām zupu, bet viņai nav ēstgribas. Tā ir laba makaronzupa ar buljonu. Maiga saka, ka buljons ir labs uz lieliem pārdzīvojumiem. Ļeņins uzskata, ka tos māju uzpircējus vajag sodīt, un Roze ir gatava parunāties ar sava mirušā vīra paziņām. Bet Birutiņa ir pret. Viņa ir arī pret sūdzēšanos tiesā, ko savukārt iesaka Maiga un es. Vienīgi Kalle ir savā nepārejoši labajā garastāvoklī un skandina, ka moža nabadzība ir dvēseles labākā barība. Viņš apgalvo, ka savā dzīvē pazinis daudzus cilvēkus - nabadzīgus, vidusšķiru un pavisam bagātus. Un viņš ir novērojis, ka daudz vieglāk garīgo možumu uzturēt var askētiskos apstākļos, bet galvu reibinošai bagātībai bieži nāk līdzi necilvēcīga smaka. Es viņam oponēju, ka Cigoriņš nodzēra tepiķi, un viņš ir spiests piekrist, ka ilgstoši finansiāli slikti apstākļi arī ir pārbaudījums cilvēcībai. Bet nodzert tepiķi - tas jau arī nav nekāds Otrais pasaules karš, vienkārši stulbi sanāca. Tā nu mēs visi kopā mēģinām uzlabot Birutiņai omu, un, kad es visbeidzot pasaku, ka Janīna aicina Birutiņu uz Neimaniem, sirmās tantiņas raižu krunkas vairs nespēj noslēpt knapu smaidiņu.
47. nedēļa « BANDA »
25. maijs
Šodien visi sēžam Neimaņos un runājam, ka Otto varbūt nav no šīs planētas. Izrādās, ka viņš pa kluso arī ir bijis mūsu pirmizrādē. To viņš man neteica (bet viņam tagad arī grūti kaut ko pateikt). Pēc mana trādirīža pirmizrādes vakarā viņš bija visus nomierinājis un pārliecinājis, ka ar mani nekas slikts nav noticis. Ka man ir nepieciešams pabūt vienam pēc tik intensīva darba, ka tas māksliniekiem mēdz būt normāli. Tāpēc neviens necēla trauksmi un gaidīja mani atpakaļ. Un te nu es esmu. Bet, kur ir Otto, to neviens nezina. Viņš parādās tad, kad viņu vismazāk gaida, un pazūd, kad neviens neredz. Vienojāmies, ka, lai kā arī būtu, ja viņš nav no šīs planētas, viņš pavisam noteikti ir no krietni labākas pasaules. Un viņš ir mūsu bandā.
26. maijs
Vakar domājām, ko darīt tālāk. Visi ļoti mēģināja mani pierunāt vēlreiz nospēlēt izrādi «Nākotnes»> cehā. Ir cilvēki, kas grib nākt atkārtoti, ir tādi, kas par «Skumju tehniku» jau pastāstijuši radiem un draugiem galvaspilsētā. Kalle apgalvoja, ka uz nākamo izrādi pat varētu ierasties kādi ļoti kulturali cilvēki, ko viņš pazīst kopš saviem redaktora gadiem. Turklāt tā esot internacionāla izrāde, tāpēc iespējama arī ārzemniekiem. Es pagaidām par to klusēju. Man tā slava nenāk par labu - zinu jau no zupas virtuves laikiem. Visbeidzot mani pierunāja kopā aiziet uz «Nākotni». Un, kad pēc vairāku stundu lēna vecu cilvēku gājiena mēs ieradāmies cehā, es sapratu, ka tieši ar to es labprāt savu dzīvi saistītu turpmāk - staigāt vienā solī ar draugiem un darīt pasaulei tīkamu darbu.
27. maijs
Nezinu, kur Mildiņai būtu dzīvot labāk. Neimaņos vai pie mammas? Tas ir jāizdomā, jo nevar visu laiku viņu staipīt apkārt. Kaķītim vajag konkrētību. Suni var vazāt visur apkārt, bet kaķi tā nevar.
28. maijs
Šonedēļ ir jāpārvāc visas Birutiņas mantas. Birutiņa ir atžirgusi no bēdām un saka, ka neko no vecās dzīves uz Neimaņiem nemaz negrib nemt līdzi. Tikai pāris drēbes, fotogrāfijas un gultu. Jaunie īpašnieki esot izrādījuši pretimnākšanu un piedāvājuši Birutiņai tagad to māju īrēt, kamēr vēl nav veikts remonts. Tad nu gan pretimnākšana, es domāju, un man rodas nepārvarama vēlme iesist pa šķūnīša durvīm, bet es savaldos. Tomēr dusmas ir kaut kur jāliek, un, lai gan esmu sarunājis Andža busiņu, es paņemu Birutiņas visai pilsētai uz gultu, uzstutēju to uz savas platās muguras un nesu cauri
Neimaņiem. Skudras nepadodas.
Neimaņos mūs sagaida Janīna un Mildiņa. Ir uzklāts launaga galds. Mēs četrata dzeram kakao. Nu, labi - Mildina dzer vienkārši pienu. Bet mēs, pārējie, dzeram kakao, Birutiņa visumā ir apmulsusi no pārmaiņām, bet varbūt pat labā ziņā. Tagad viņai vairs nevajadzēs noņemties ar sliktiem cilvēkiem. Tas gan ir dārgi maksājis. Kallem taisnība.
29. maijs
Ir piektdiena, un man uznāk vēlme patusēt. Domāju, ka varētu aiziet uz <<Cherry club». Pilsētā redzēju plakātu, ka ir diskotēka «School is over», kas nozīmē – skola ir beigusies. Un muzicēs DJ Jurčix. Esmu pie viņa skaņdarbiem dejojis. Man pat patika. Un tie dūmi man arī patīk. Vienīgā problēma, ka tur varētu būt arī Vikija, bet es pret viņu neesmu bijis visai jauks tās pēdējās reizes ziemā. Bet viņa gulēja manā gultā, apēda reņģes un pievēma grīdu. Tas nav baigi labais rādītājs.
30. maijs
Vakar biju Čerikā un vispār nemaz nelietoju alkoholu. Var arī izdejoties bez tā. DJ Jurčix ir ļoti labs mūziķis. Viņš prot labi darīties ap tām pogām. Un palaist dūmus īstajā brīdī. Protams, bija arī Vikija. Viņa uzreiz sāka spiegt, kad mani ieraudzīja. Bet ne jau aiz naida, bet diezgan liela prieka. Ar to es nebiju rēķinājies. Es domāju, ka viņa ir uzmetusi lūpu, bet patiesībā viņa visu laiku esot gribējusi mani satikt.
Ta viņa teica. Bet zivju fabrikā esot ļoti daudz darba, un viņa var izrauties tikai piektdienās, sestdienās. Tāpēc viņa visu šo laiku nav nākusi ciemos. Es saku, ka tas nekas, un viņa priecājas, ka es ar viņu runāju. Tad viņa saka, ka tas čalis, ar ko viņa šovakar ir kopā atnākusi, nav viņas boifrends. Es saku, ka tas nekas. Ka viņš var arī būt viņas boifrends, bet Vikija tā nedomā. Tad viņa mani velk dejot un mēs dejojam, bet tas čalis, kas nav viņas boifrends (bet ir Inguss), visu laiku uz mums skatās ar nopietnām acīm. Mani tas mulsina. Vikija man cenšas dejot tuvāk, bet es atkāpjos mūzikas ritmā. Drīz tas vairs nebija iespējams, jo deju zāle beidzās ar sienu un tai cauri es pagaidām nevaru tikt. Man vairs nebija, kur sprukt, bet tad īstajā brīdī Jurčix palaida dūmus.
Nakts bija skaista. Nācu mājās, un atkal spīdēja mēness. Un es cerēju, ka Inguss tomēr būs viņas boifrends.
31. maijs
Alida un Jūsma.
48. nedēļa « PASTAIGĀŠANĀS »
1. jūnijs
Stella ir nepielaižama. Nevaru vairs iedarbināt. Jau pirms tam nevarēja ar kurbuli, bet tagad arī skriešana līdzās nepalīdz. Es tā darīju ilgāku laiku, jo man vajadzēja aizbraukt uz «Nākotni»>, lai pateiktos par palīdzību pirmizrādē Jāzepam. Bet tā arī nevarēju Stellu pielaist, un galu galā esam te abi atskrējuši ar manām kājām.
Jāzeps ir cehā un pašlaik zāģē līstes un roktura detaļas grozu ribām, ko pēc tam appin ar plānām mizu šķēpelēm. Jāzepa sieva pin grozus, bet Jāzeps viņai palīdz. To viņš man kliedz virsū tagad, jo ir skaļi zāģi. Tie ir veci zāģi, nevis maigi zāģi modernā, bagātā valstī, kas maksā bargu naudu. Bet citās malās zāģi ir vēl nabadzīgāki un skaļāki. Un arī citas iekārtas ir tādas. Es esmu daudz skatījies ziņu raidījumus un raidījumus par to, kā cilvēkiem iet citur pasaulē. Aizrakstījos, kamēr gaidu, kad Jāzeps izslēgs zāģi un es viņam varēšu uzdāvināt Stellu. Es to izdomāju spontāni. Man nebija nodoma viņam ko dāvināt, bet es pēkšņi sapratu, ka Jāzepam, dzīvojot nabadzīgā cehā trīs kilometrus no pilsētas, Stella būs daudz derīgāka nekā man tur. Turklāt Jāzeps prot visu salabot, ko nevarētu teikt par mani. Pie tam es negribu skriet atpakaļ uz pilsētu divatā ar neejošu mopēdu. Es gribu lēni cilpot pa šosejas maliņu, elpojot vissvaigāko vasaras laiciņu. Jāzeps teica izrāde bija prīmā.
2. jūnijs
uzaicināju Birutiņu pastaigāties šodien kopā ar mani. Viņa pārsvarā ir klusa un kautrīga. Es esmu vienkārši kluss, bet viņa klusa ir tāpēc, ka kautrīga. Mēs gājām lielu līkumu, jo biju novērojis, ka Birutiņa ir samērā ņipra. Ar Maigu man būtu grūtāk, Roze brauc ar mašīnu, bet Janina ārpus Neimaniem iet tikai konkrētās lietās. Viņa nekad nepastaigājas tāpat vien. Tāpēc Birutiņa ir ideālais kompanjons, ja mēs vispār runājam par vecām sievietēm. Netālu no ūdenstorņa, kas mūsu pilsētā atrodas kalna galā, Birutiņa man saka, ka tajā ūdenstornī cilvēki mīl pakārties, kad apnikusi dzīvošana. Viens viņas brūtgāns tā esot izdarījis pirms vairākiem gadiem, un tad to torni noslēdza apmeklētājiem. Tas viņai esot bijis labs brūtgāns, Birutiņa stāsta, bet daudz dzēris. Ar labu sirdi, bet jūtīgs un arī egoistisks sūda gabals, bet arī mīļš, viņa saka, un tad vienā dienā izrādījās, ka viņš tur karājas pagalam. Pēc tam Birutiņa esot sākusi dzert viņa vietā. (Birutiņa man to saka un dīvainā kārtā atkal kikina.) Man personīgi liekas, ka reizēm tomēr nevajag darīt
3. jūnijs
Arī Birutiņai nav nekādu radinieku. Gandrīz nevienam no maniem vecajiem draugiem nav nekādu radinieku. Kallem kaut kas ir, bet viņu interesē nabadzība, žurnālistika un ponijs. Ļeņins beša, Maigai kompleksi, kā viņa saka. Arī Arvīdam sieva jau sen kā mirusi, un viņš neko jaunu nav gribējis. Un bērni viņiem laikam nevarēja būt, viņš miglaini vienreiz izteicās. Viņš teica, ka vīriešiem, kas grib bērnus, vajag pārbaudīt dzimumorgānus. Un tad es prasīju, vai tā ir teikts Bībelē, un viņš apmulsa, tad pasmējās un tad ilgi neko neteica. Un tad teica - vispār jā.
4. jūnijs
Pārlasu vakardienu un atceros, ka Jāzepam tomēr ir sieva. Es gan nekad viņu neesmu redzējis, bet tā viņš man saka. Un viņa pin tos groziņus un dara vēl visādas lietas ar rokām. Un tā nu es domāju par Jāzepu un aizdomājos arī par mazo puisēnu, kam uzdāvināju kabaci. Nav ilgi pēdējā laikā manīts. Un tad es aiz neko darīt aizstaigāju līdz Mundigciemam. Tas ir pa ceļam uz «Nākotnes» cehu, bet pagriežoties pa labi, nevis pa kreisi. Un tur viņš bija un spēlējās ar mazu sunīti. Tas bija balts un ļoti skruļļains mazs sunītis. Bet vēlāk tas sunītis būs liels. Un es viņam prasu, kā sauc sunīti un kur viņš tik ilgi bija pazudis. Un viņš atbild, ka pavasarī viņš bija aizņemts mācībās, bet tagad bieži spēlējas smiltīs. Un, gan neesmu tā īsti saņēmis atbildi uz savu jautājumu, kaut un es mundri eju tālāk. Pie «Nākotnes» manī raisās prieks u ceha pamāju Jāzepam, tad eju tālāk gar skaisto ezeru, garām ziedošām ābelēm vai citiem kokiem, kurus nezinu, ka sauc.
5. jūnijs
Bet uz pasaules nav tikai vārdadienas. Ir arī dzimšanas dienas. Un tas nu gan mēdz būt unikālas. Šodien tāda bija Kallem. Un viņš nevis visus uzaicināja pie sevis, bet pats jau rīta agrumā sāka apbraukāt draugus un pie katra paciemoties kādu stundiņu, tad nedaudz uzprasīties uz dāvanu un tad doties tālāk. Ar tādām apmulsušu draugu dāvanām uz Ivo muguras. Es viņam uzdāvināju groziņu, ko man bija uzdāvinājis Jāzeps. Birutiņa ar Janīnu uzdāvināja kabaču sēklu šķidrumu, bet Roze esot iedevusi 50 eur. Kallem vislabāk esot patikusi Birutiņas dāvana. Es to Kalli neizprotu līdz galam. Baigais ārzemnieks uz ponija tomēr. Bet forši. Un tāds viņš aizbrauca tālāk pie Ļeņina un Maigas, kas tagad sveicinās kāpņu telpā.
6. jūnijs
Pastaigājoties gar tirgu, redzēju Uvi un skaisto meiteni. Man uzreiz sirds sāka pukstēt ļoti skaļi. Es pat uz brīdi sabijos, ka to var dzirdēt kartupeļu pārdevējas. Un es negribēju, ka mani tādu redz, tāpēc mainīju pastaigāšanās ceļu. Man vēl ir tādas jūtīgas atmiņas (tā aurošana pēc izrādes), un es nezinu, kā ar to tikt galā. Bet katrā ziņā man tomēr vajag viņu ik pa laikam redzēt, lai zinātu, ka viņai viss ir kārtībā. Tas ir absolūti svarīgi. Bez tā es ilgāku laiku nevarētu. Es taču esmu dzīvs cilvēks.
7. jūnijs
Vakar nomainīju ceļu un aizgāju uz bibliotēku. Tur bija pienākusi vēstule no Otto. Viņš nākamnedēļ varētu atbraukt ciemos. Es tik ļoti par to priecājos šodien, ka vienkārši visu dienu staigāju apkārt pa pilsētu. Absolūti nedomājot, kāpēc un kur. Otto ir tā vērts.
49. nedēļa « SOLĪJUMS »
8. jūnijs
Šodien nez kāpēc līst.
9. jūnijs
Esmu aizmirsis pastāstīt par iespaidīgu skatu. Pa īstam to pamanīju tikai vakar, jo visu laiku lija un es biju Neimaņos. Janīna ir rūpīgi pārstādījusi visus kabaču stādus ārā, un nu tie jau ir zemē ieņēmušies, un, vārdu sakot, visa mazā māja ir milzīga kabaču lauka vidū. Janīna mani ir panākusi. Es uzraku pilnīgi visu zemi, kas viņai pieder, bet viņa neatpalika un spītīgi arī visā zemē sastādīja sava mīļā Jura atvases (ja tā var teikt). Es viņai vakar teicu, ka tas viss izskatās iespaidīgi, bet viņa tik atbildēja, ka nu laiks nedaudz nosvinēt un izvilka Fraiburgeri. Un tad es sāku bažīties, ka man turpmāko dzīves daļu nāksies dzīvot kopā ar divām vecām dzērājtantiņām, jo arī Birutiņa uzreiz parādījās virtuvē, kad dzirdēja korķīša skaņu. Un to es pavisam noteikti negribu. Man iet labi bez liekas ālēšanās. Bet Neimane un Biruta lika vaļā līdz vakaram, kamēr debesīs beidzās lietus. Tad viņas uzlika vecu plati, kur dziedāja par pagātni, un pēdējais, ko redzēju, pirms kāpu savā istabā, kas man tagad ir otrajā stāvā, - abas dejoja lēno. Varbūt tas bija valsis. Kā tādas divas spoku līgavas.
10. jūnijs
Vakar savukārt vispār nelija, spīdēja saule un abas dzērājas sēdēja uz lieveņa. Neko nerunāja, nedzēra, nesarunājās, vien sēdēja, katra domājot savu, un Janīna smēķēja. Tad abas iegāja mājā un sāka taisīt brokastis. Tās laikam bija paģiras viņām vakar. Bet es biju uz bibliotēku un dabūju no Otto vēstuli, lai aizeju viņam šodien pretī uz autoostu 10:30. Un es te esmu, un pie manis tagad nāk Vikija. Kur tu esi, DJ Jurčix?
Ar Otto esam pie Maigas un Ļeņina Pumpura ielā 1. Man bija liels apjukums no Vikijas, kas turpināja mani konfrontēt (nezinu vārda nozīmi) pie autoostas soliņa, un tieši tad piebrauca autobuss ar Otto. Viņš pieklājīgi klusēja, kamēr Vikija noņēmās ar pārmetumiem. Teica, ka līdz šim neviens čalis tā ar viņu nav rīkojies. Kad gribēju teikt, ka es tā īsti nezinu, vai esmu čalis, viņa paziņoja, ka Inguss grib ar mani parunāties. Aiz apjukuma es teicu Otto, ka jāaiziet pie Maigas uz «Rūķīšu» tēju, bet sanāca to pateikt arī Vikijai, jo viņa arī tur bija.
Maiga nezina, kāpēc Ļeņins šorīt vienkārši ieradies ciemos ar kilogramu halvas, un tagad mēs visi mulsi klusējam, jo nevaram viens otram izskaidrot, kāpēc pie šiem netipiskajiem apstākļiem vēl joprojām klātesoša ir Vikija zaļajā, aptamborētajā Maigas atpūtas krēslā.
11. jūnijs
tagad ir ļoti savādas. Nevarētu teikt, Ar Otto manas sarunas ka viņš izmanto tikai piezīmju lapiņas, kur uzraksta vajaes dīvainā veidā saprotu no viņa sejas dzīgo. Lielāko daļu izteiksmes un ķermeņa darbībām. Patiesībā tas lapiņas mēs izmantojam ļoti maz. Tikai tagad, piemēram, ir trešā lapiņa šodien, kur viņš raksta – aizejam pie tavas mammas?
Otto var čukstēt. Tas ir ļoti klusi un pie pašas auss. No malas izskatās kā spiegu filmās par nopratināšanu, kad aizdomās turamais nedrīkst dzirdēt, ko saka detektivs. Arī raidījumos par valdības darbu esmu redzējis, ka politiķi tā dara. Tagad Otto ir pieliecies pie manas mammas auss, kaut ko čukst, ar vienu brilles stikliņu ik pa laikam paskatoties uz mani par galdu, bet mamma smaida. Aizvien vairāk. Un vairāk. Bet tagad jau smejas un slauka asaras. Un, kad es atceļā prasu draugam, ko viņš tik smieklīgu par mani ir pateicis mammai, viņš man ar roku norāda, ka ir mēms (viltnieks).
12. jūnijs
Šodien man bandai bija jādod solījums. Solījums bija nepazust. Jo nekas nav tāds, ko nevar atrisināt, ja turas kopā. Un vēl viens solījums bija gaidāmos vasaras saulgriežus svinēt kopā pie Rozes. Atkal uzstāsies grupa «Halo», un būs dejas līdz rītam. Būs arī ugunskurs un ēdiens. Un mēs visi apsolam to darīt. Est un dejot līdz rītam vienreiz mūžā jau var.
13. jūnijs
Zigfrīds, Ainārs, Uva.
Uvis un Uva. Es klusībā ceru, ka var taču iztikt bez šādas ampelēšanās.
14. jūnijs
Šodien tik skaista diena, ka es pavadīju mammu līdz baznīcai. Tad pastaigājos gar veco slimnīcu, lai pārliecinātos, ka viss no jauna ir aizzīmogots un logam pielikta dzelzs plāksne. Tad uz zupas virtuves laiku atkal aizgāju atpakaļ līdz baznīcai. Mamma runājās ar Arvīdu, un es nedaudz pastāvēju sāņus. Bet tad Arvīds un mamma pienāca pie manis. Un Arvīds man piedāvāja kaut kad atgriezties draudzes rindās. Viņš saka - nu jau izskatās, ka tev tas viss ir pāri. Un, lai gan es nezinu, ko viņš ar to domā, es viņam apsolu pēc nedēļas mammu pavadīt ne tikai līdz baznīcas durvīm. Ir pārāk skaista diena, lai sarūgtinātu cilvēku, kas man vēl tikai to labāko. Pēc tam mēs ar mammu aizejam uz «Stūrīti» ēst groziņus.
Es mammai <<Stūrītī>> prasu - par ko tevi Otto smīdināja, bet viņa nevarēja atbildēt, jo sāka smieties. Tu esi ļoti labs puika, viņa man beigās saka. Tādus uz šīs pasaules vajadzētu vairāk, viņa saka. Dvēselei... vajag būt dvēselei, un vislabāk baltā krāsā, viņa visbeidzot apstiprina un iekožas groziņa baltajās putās.
50. nedēļa « NĀVE »
15. jūnijs
Gāju uz bibliotēku, bet biju nepacietīgs, tāpēc no Neimaniem izgāju ātrāk, nekā man vajag. Bibliotēka vēl kādu laiku nebūs vaļā, tāpēc ir kaut kā jānosit laiks. Un man tieši liekas, ka jāaiziet pie mammas. Viņa jau būs augšā. 
16. jūnijs
Viņa ir augšā.
17. jūnijs
Ar mirušu cilvēku ir vairāk problēmu nekā ar dzīvu. Jo viņš neko nedara. Bet viņam visādi vajag palīdzēt. Viņš ir kaut kur jāliek, ir jādomā, kā viņš izskatīsies, kad citi būs bērēs. Ko viņi ēdīs. Kā izklausīsies tas, ko par viņu teiks. Ir par visu ko vairs nav nedz jāmaksā. Tikai pašam mirušajam ne par jādomā, nedz jāmaksā. Mierīgi guļ bez savas dzīvības, kamēr citi raud, ka mana mamma ir mirusi un nekad ar mani vairs nevarēs parunāties. Mēs vairs neiesim uz <<Stūrīti», un es nepārēdīšos to, ko viņa man dod no sevis. Ko viņa darīja labprāt un ar prieku. Viņa vairs nedusmosies, ka es esmu iereibis atnācis no Cerika. Neuztrauksies, ka es taisu teātri. Viņai vairs tas viss neko nenozīmē. Vismaz tā izskatās, kamēr es sēžu un skatos uz viņu morgā, kur man ir atļauts pavadīt laiku pie aizgājējas. Esmu es, mamma un divas baltas svecītes. Un es neiešu prom, kamēr baltās svecītes nebūs izdegušas. Bet pēc tam es iešu prom. Es iešu prom ļoti tālu. Tālu, tālu aiz pilsētas robežām. Vēl tālāk par «Nākotnes» cehu.
18. jūnijs
Arvīds man visā ļoti palīdz. Un Janīna arī. Un Maiga, un Ļeņins. Viņi katrs uzņemas savu lietu. Maiga man palīdzēs šūt mammai zārkā guļamo kleitu. Es uzstāju uz to, ka gribu to darīt pats, bet Maiga mani pierunāja būt par dizaineru, bet šūs viņa, jo dizaineram pašam to nevajag darīt. Bet es zīmēšu un izvēlēšos audumu. Ļeņins ir atbildīgs par mielasta lietām. Viņš uzstāj, ka grib visu apmaksāt, bet es saku, ka nekādā ziņā, jo tā ir mana mamma un mums par viņas nāvi valsts izsniedz naudu. Bet Ļeņins strīdas, ka šī nav tāda valsts, kurai viņš piekrīt visos jautājumos, sevišķi jau naudas. Tad nu mēs apmaksājam uz pusēm. Tā norunājām. Bet vietu izvēlas Ļeņins. Un tas, protams, ir bijušā kolhoza «Draudzība» mehanizatoru kultūras nams, kur tagad atrodas lauksaimniecības muzejs. Uz Birutiņas pleciem būs ziedi. Vakarā mēs visi esam Neimaņos un runājam par manu mammu un dzīvi. Ir ļoti skaists vakars. Ierodas arī Kalle uz sava ponija un uzņemas dību par nekrologa tekstu vietējā laikrakstā. Man gan s ka nekrologā varētu nemaz ko rakstīt, jo atbilšķiet, nebūt tik daudz, pēc tam pensionāre, un mana mamma bija mērniece un viss. Bet Kalle saka, ka neviens cilvēks nav tikai mērnieks un pensionārs. Un nekrologs būs igauņu valodā, jo tā viņš var skaistāk izteikties. Mani draugi ir ar mani, un man liekas, ka es esmu laimīgs. Ir tik savādi būt laimīgam, kamēr nupat mirusi mamma. Tad pa durvīm pēkšņi ienāk Otto. Tas ir Janinas pirksts, protams, jo viņa smaida kā maza meitene, kas samelo temperatūru un neaiziet uz skolu.
19. jūnijs
Torīt es aizgāju pie viņas, un viņa vēl gulēja, un es brīnījos. Viņa tā kā sakustējās, kad es iegāju istabā, mazliet pagrieza galvu uz manu pusi un paskatījās, bet tad pagrieza galvu atpakaļ, kaut ko nomurmināja un turpināja gulēt. Es gāju virtuvē uztaisīt kafiju. Bet, kad sāku grabināties gar traukiem, dzirdēju, ka mamma sāk kustēties. Un tajās skaņās man likās kaut kas neparasts. Tur bija tāda kā gārgšana un ļoti skaļas elpas. Es momentā gāju uz istabu un redzēju, ka viņa tā kā cenšas piecelties no gultas, bet dara to kā cilvēks, kas pirmo reizi mēģina kustēties uz citas planētas. It kā viņa nebūtu vietējā. Tādas dīvainas kustības, kas nav cilvēkam raksturīgas. Celšanās, atkrišana atpakaļ, tad nevajadzīgs külenis, tad mēģināšana atkal iet gulēt. Un tas viss šausmigi neraksturīgā tempā. It kā viņai vispār vairs nebūtu gadu. Necik.
Es neko nevarēju izdarīt. Tik pārsteigts es biju. Es vispār neko nevarēju padomāt, neko. Stāvēju un skatījos tai visā. Un tad viņa palēcās uz augšu un atkrita gultā sēdus. Bet apsēdās viņa taisni. Pilnīgi taisnu muguru un skatījās uz mani. Man tieši acīs. Bet ar tādu skatienu, it kā mēs viens otru nepazītu. Un tad es viņai piegāju klāt. Un viņa visu laiku tā īsi elpoja. Un es apsēdos viņai blakus. Un mēs abi skatījāmies ārā pa logu. Es ik pa laikam paskatījos uz viņu, jo tas bija ilgi. Es nezinu, cik. Pulkstenī neskatījos. Mēs skatījāmies ārā pa logu. Un es tik atceros, ka es redzēju, ka ir skaista diena. Būs silts laiks. Un nemaz nelīs. Viegls vējš kustināja piemājas liepu, un tad no Rožu ielas kalna gala parādījās mašīna. Tālu, tālu. Un tā brauca lejā no kalna, apstājās pie Senču veikala, šoferis iegāja veikalā, pēc kāda mirkļa iznāca, iesēdās atpakaļ savā baltajā mašīnā un turpināja braukt mūsu virzienā. Un, kad mašīna jau bija pavisam pie loga, mamma viegli nolika savu galvu uz mana pleca, un es vēl atceros, kā es nodomāju, ka tā baltā mašīna ir «Fiat Punto»>.
20. jūnijs
Vakar noritēja visi sagatavošanās darbi. Un man nemitīgi nebija, ko darīt. Draugi visu laiku man lika apsēsties un nedomāt. Vai arī atpūsties un neko nedarīt. Bet es tik un tā gribēju piedalīties. Beigās Ļeņins man atļāva nest galdus kolhoza «Draudzība» aktu zālē. Patiesībā daudz. Mēs būsim tikai daži. Patiesībā jau to galdu tikai mani jaunie draugi un dažas mammas draudzenes, vecie kolēģi un kaimiņi. Radinieku mums nav (ja ir, tad tikai no laukiem, bet tas jau arī skaitās). Viņi būs. Rutas tante, Pēteronkulis un kas nu tur vēl. Man bija jāiedod vēlamo viesu saraksts Arvīdam, kurš tad uzņēmās apzvanīšanu. Un viņš jau nu zina, kā tādas lietas notiek. Tālāk vinš visu informāciju nodeva Ļeņinam, kurš pieņēma attiecīgus mērus. nav

Aizvakar Maigai uzzīmēju kleitu, kādu gribu mammai zārkā, un šorīt tā jau bija gatava. Maiga Trukmane ir profesionālis visā savā būtībā. Un viņa ir gandrīz manā augumā. Milzīga tante, kurai patīk šūt, adīt un tamborēt visu pēc kārtas. Mammas kleita ir zaļa. Kā koki vasarā.
Kad zīmēju to kleitu, domāju par to koku, ko redzēju sapnī. Pie tā koka toreiz stāvēja skaistā meitene, un es gāju tuvāk. Tad, lūk, es iedomājos, ka tas koks ir mana mamma. Es nezinu, kāpēc man tas ienāca prātā, bet dizaineri jau ir tādi mākslinieki, ka reizēm man mute paliek vaļā, kad tās mēli - teica Maiga. Un es laikam esmu tāds dizainers tagad. Mamma zārkā izskatīsies pēc koka. Precīzāk - liepas. Liepa, kas nekad vairs nenobirs. Tāda ir modeles defilē pa manas mammas kleita.
Un tagad es sēžu kolhoza «Draudzība» aktu zālē pie galda, ko pats vakar ienesu, un pierakstu to visu. Pēc stundas manu mammu apraks zemē. Ara ir ļoti skaists laiks.
21. jūnijs
pat Mēs visi sēžam Neimaņos un ēdam brokastis. Brokastis ir tas, kas vakar palika pāri no bēru mielasta. Un tas ir diezgan daudz. Vēl pietiks pusdienām un vakariņām, un varbūt vēl vienām brokastīm. Mēs mielojamies un runājam par vakardienu. Visi mani draugi domā, ka viņiem arī gribētos tādas bēres. Neimaņi ir pilni ar balsīm. Manu draugu balsīm. Un tas ir tik skaisti. Vienīgi Otto klusē zināmu iemeslu dēļ. Pēc tam mēs visi iesim pie Arvīda un paliksim uz zupas virtuvi par godu manas mammas piemiņai.
Mēs ar Otto paliekam mammas dzīvoklī. Sākumā arī Janīna ir te, bet tad viņa aiziet uz Neimaņiem. Pārējie pēc zupas virtuves izklīda pa mājām, bet pirmdien mēs visi sapulcēsimies un Kalle mums lasīs priekšā nekrologu, kas tad būs nodrukāts avīzē. Bet tagad mēs ar Otto sēžam, es runāju, bet viņš klausās un smaida. Un ir atkal tā.
51. nedēļa « TICĪBA »
22. jūnijs
Vakarā visi esam pie Kalles «Skaitļotāju» lielajā istabā. Mums ir uztaisītas sēdvietas, lai mēs varētu skatīties Kalles izpildīto nekrologu, kas būs nodrukāts nākamajā vietējās avīzītes pēdējā lapā trešdienas metienā. Esam sasēdināti aplī vai riņķa līnijā. Esam pilnīgi visa banda. Apļa centrā ir liela svece (kā vēlāk izrādās - Kalles pensijas svece no redkolēģiem senāk). Kalle uz Ivo iejāj apļa centrā pa spraugu starp Otto un Rozi. Viņš nostājas blakus svecei, un sanāk, ka Ivo skatās man tieši acīs un gremo gaisu, jo nekā ēdama es neredzu. Kalle paceļ gaisā roku un sāk runāt. Tad viņš lēnām liecas pēc sveces, paceļ to un, turpinot runāt, to lēnām ceļ uz augšu.
Pašās beigās es redzu, ka Kalle aizdedzina auklu, ko es iepriekš nebiju pamanījis. Bet aukla nedeg vienkārši, tā sprakšķ kā brīnumsvecīte ziemas brīvlaikā. Visi saspringuši skatās, kā dzirksteļu kamols tuvojas tādai kā mazai raķetei (aptuveni divdesmit centimetri, es teiktu). Un, kad dzirksteļu sprakšķi tiek iekšā raķetē, tie noklust. Kādu brīdi ir pilnīgs klusums, mēs gaidām ar mutēm vaļā, tikai Ivo neko negaida. Tāpēc viņš sabīstas visvairāk no visiem, kad raķete ar milzīgu blīkšķi šaujas gaisā, izlido caur caurumu jumtā(kas «Skaitļotājos» ir vienkārši izdarāms) un uzsprāgst debesīs kā gaiši dzeltena raķete. Uz to var vēl ilgi skatīties caur jumta robu, kur agrāk bijis skurstenis. Un tad tā skaisti dziest, atstājot aiz sevis dūmu rotaļīgo strūkliņu. Un tad mēs aplaudējam, ne vārda nesapratuši.
23. jūnijs
Abi ar Otto paņēmām taksometru, lai kopā ar Birutiņu un Janīnu brauktu pie Rozes 19:00 vakarā. Cienasti nebija jāved, jo Rozei svētku reizēs vajag ēdienu no restorāna. Kad ieradāmies, grupa «Halo» jau trenējās, lai sāktu spēlēt un to darītu līdz pat pusnaktij un vēl pēc tam, ja visiem jau nebūs apnicis. Viņi laikam joprojām ir parādā tam mirušajam Rozes bijušajam vīram. Visu laiku būs pieejamas uzkodas un ugunskurs.
Bija sarunāts, ka astoņos visiem ir jābūt klāt. Neviens nenokavēja, bet Kalle gandrīz, jo Ivo pa ceļam esot ieraudzījis milzīgo čigānu ērzeli pie vecā kolhoza lidlauka un apbrīnā viņam sarucis iešanas ātrums. <<Halo» sāka spēlēt precīzi. Kas gribēja, varēja iedzert, bet, kas negribēja, pastaigājās starp ēdieniem un mūziku. Ļeņins vairāk laika pavadīja ar Maigu pie galda, jo viņi ir kaimiņi, kas pēkšņi atklājuši sarunāšanos. Kallem likās ļoti ērti visu laiku būt Ivo mugurā ar vienu roku pie krēpēm, bet otru aluskausa rokturī. Birutina pārsvarā asistēja Janīnas smēķēšanā kaut kur netālu, bet Otto, nevis kurls. Visi, pavadījis pirmo vakara daļu ar mani, tagad uzklausīja Rozes raizes, ka mūzika varētu būt pārāk klusa priekš Otto. Bet Otto viņai iejūtīgi atgādināja, ka ir mēms
Bija aizņemti ar sevi, tāpēc pa ilgiem laikiem pēkšņi biju palicis viens. Visas šīs pēdējās dienas un nedēļas patiesībā (to es tikai tagad sapratu) draugi man ir nemitīgi bijuši blakus. Tagad bija dabiskais laiks man atļaut pabūt arī vienam. Un to es ar prieku uzņēmu, tāpēc iegāju verandā, kur Rozei ir vecs, antīks sekreters, kā viņa saka, kur stav dokumenti un grāmatas, ko Roze nelasa. Un tur es ieraudzīju fotogrāfiju, bet no aizmugures. Un tur bija īss uzraksts. Es nemaz nedomāju lasīt, bet tur tā teksta bija tik maz, ka acis uzreiz izlasīja tekstu. Ar to pietika, lai paturētu to prātā uz mūžīgiem laikiem.
Tur bija rakstīts: «Bučas tev, Rozestant, no abiem aizceļotājiem. Ja vairs nesanāks tikties, tad zini, ka esi man bijusi vienmēr foršā tante jau kopš bērnības, kad atļāvi darīt to, ko vien vēlos. Uvis.» Un es zināju, ka, pagriežot bildi, es tur ieraudzīšu pašu skaistāko būtni uz šīs planētas, ko vairs nekad neredzēšu.
24. jūnijs
Tas notika vakar, bet tagad ir tikai pāris stundas pēc pusnakts, pamalē aust gaisma un es esmu paveicis lielāko mulķību mūžā.
Patiesībā pēc ziņas izlasīšanas es uzvedos un pat jutos mierīgi dīvainā kārtā. Pat uzkrītoši, kaut gan iekšā manī trīcēja nojausma, ka plāns, ko es apņēmos morgā pie mammas, - pamest pilsētu un iet, kur acis rāda, ir jārealizē tagad. Vistuvākajā laikā. Bet pirms tam par to, protams, jāpasaka draugiem, jo es taču tikai pērnnedēļ devu solījumu viņus nekad vairs nepamest. Man viņiem tas vismaz jāpasaka. Bet es negribēju bojāt svētkus, jo pieņēmu, ka daži saskums, citi dusmosies, tāpēc pateicu, ka parīt (tas ir jau rīt) ielūdzu viņus visus uz Maigas vārdadienas svinībām pie Maigas, kur man viņiem ir svarīgs paziņojums. Maiga bija patīkami pārsteigta, ka varēs uz mums izmēģināt jauno jubilejas bulciņas recepti. Es savukārt galvā priecājos, ka man tik mierīgi sanāk visu pateikt, it kā mani tikko nebūtu skārusi sāpīgākā bulta.
Skaidrs, ka tuvākajā laikā man jāmēģina uzzināt, kur tieši viņi izceļojuši. Rīt vajag paziņot un atvadīties, tad sakravāt mugursomu un parīt jau būt ceļā. Tieši par ceļu un zaudējuma sāpēm es domāju, kad atbrauca taksometrs un grupas «Halo» basģitārists samaksāja par taksometra pakalpojumu, ko izmantoja atbraukušais. Atbraukušais bija viņa meita Vikija.
Es nemaz nedzeru, tomēr tik un tā jutos apreibis. Nevaru atšķirt, vai esmu apreibis no zaudējuma sāpēm vai atrašanas ilgām. Esmu apņēmies staigāt pa pasauli līdz brīdim, kad viņu atkal atradīšu, un dzīvot tuvumā, ik p laikam viņu nejauši satiekot. Tā ir cieta apņemšanās, tikai es nezinu, kur man jāiet, bet ceru, ka vismaz virzienu es varētu mēģināt uzminēt pareizi.
Par to es domāju līdz pat pusnaktij, kamēr turpināja spēlēt «Halo» un nevienam nebija apnicis dejot, iedzert un priecāties. Vikija ik pa laikam ar apreibušām acīm skatījās uz mani pār ugunskuru, bet klāt nenāca, jo laikam vēl nebija tikusi līdz lepnuma noārdīšanās slieksnim. Bet tad beidzās Rozes modernais alus no privātajiem brūžiem un namamāte pieķērās miruša cilvēka konjaku kolekcijai. Tas vakaru iegrieza pavisam jaunā gultnē. Un šīs gultnes pašā dibenā es pieeju pie Vikijas, aplieku viņai roku ap pleciem, viņa pagriežas un skatās, protams, uz augšu, tad es aplieku savu otro roku ap viņas gurniem, pievelku sev klāt un mēs ļoti ilgi skūpstāmies pie ugunskura. Visi apklust, grupas <<Halo» izpildītajā dziesmā beidz spēlēt basģitāra.
25. jūnijs
Šodien pie Maigas iet mierīgi. Liekas, ka lielākā daļa ar savām uzmundrinošajām sejām pat it kā virza pretī domai, ka man vajadzētu ar Vikiju apprecēties un radīt bērnus, strādāt, iet pensijā un kopā nomirt kapos. Bet es galīgi tam esmu pret. Tāpēc man šodien labāk patīk tās sejas, kas vakardienai nepievērš lielu vērību. Un tāds šodien bija Ļeņins, kuram neinteresē mīlestība, jo tā nav politika. Klusu stāvēju pie jubilejas bulciņām, un viņš man stāstīja par nīlzirgiem Polijas zoodārzos.
Un tad, kad viņš bija noslēdzis savu stāstījumu ar vārdiem <...un tad pilsētā bija plūdi un Ļoļeks tika ārpus restotā baseina», es izmantoju klusumu un teicu aptuveni tā: «Man rīt jādodas tālā ceļā, tas ir ļoti nopietni, es neesmu jucis, nezinu, vai atgriezīšos, nezinu arī, kur es eju pašlaik, es zinu tikai to, ka laužu solījumu turēties kopā. Bet es nevaru gaidīt, kamēr solījumu pa vienam sāksit lauzt jūs ar savām aiziešanām. Tas man būs pārāk nepanesami. Un beigās es tik un tā palikšu viens, bet tad iet pretī nezināmajam jau būs par vēlu.>>
Un tad viņi visi sāka uz mani rāties katrs pa savam. Maiga man pat trāpīja ar nesen pabeigtu spilvenu.
26. jūnijs
Trakums nav mitējies. Šodien visi jau bija Neimaņu mājas virtuvē vēl pirms es pamodos. Es vēl biju miegains, un man likās, ka tā ir kaut kāda slepena mežabrāļu sanāksme virtuvē. Patiesībā tā bija saujiņa ļoti vecu cilvēku, kam vēl nesen šķita, ka dzīve ir beigusies. Un tomēr mēs te esam visi kopā vienā bandā. Kad es bijupadzēries pirmo kafiju, Leņins man paziņoja, ka visi mani saprot un atbalsta, bet lūdz pagarināt aiziešanas termiņu līdz vēlākam. Tas būšot tikai koleģiāli, ja es pēkšņo lēmumu padarītu pieejamāku arī citiem. Un man nebija argumentu, lai runātu pretī. Varu pagaidīt vēl dažas dienas. Veci cilvēki ir varen spītīgi pirms nāves.
27. jūnijs
Tā kā es nekur vēl neesmu aizgājis, aizgāju pie Arvīda un teicu, ka rīt aiziešu uz viņa dievkalpojumu. Es atceros, ko solīju, kad vēl bija mamma, un izpildīšu šo solījumu rīt. Viņš gan bija nedaudz saaukstējies pēc samērā dzestrās Jāņu nakts un pat mazliet satraucās, ka uz tik svarīgu dievkalpojumu, kurā būšu es, viņš izklausīsies aizsmacis un caur degunu. Bet es viņam kā reiz biju atnesis tam noderīgu dāvanu. Tā vispār bija domāta viņam turpmāk kaut kādos svētceļojumos, kur viņš vismaz agrāk gāja kājām vairākas dienas. Es viņam uzdāvināju termosu. Bet es zinu, ka, tāpat kā maku nedāvina tukšu, arī termosā kaut kas jāieliek. Un es tur ieliku to zaļās tējas čemuru, ko man ziemā uzdāvināja teātra skatuvnieki no galvaspilsētas.
28. jūnijs
Arvīds kancelē turējās braši, par spīti augstajai temperaturai, kas viņam šad tad traucēja pateikt domu līdz galam, un viņam vairākkārt bija jāapstājas, jo pašam par šo situāciju laikam mazliet nāca smiekli. Tas ir pozitīvi, ka mazpilsētas mācītājs gados vēl spēj uz sevi paskatīties ar humoru. Un arī man bija jāsmejas, kad viņš uzrunāja Līksmas tantiņu. Līksmas tantiņa vienmēr sēž baznīcas priekšējos solos un nemitīgi skatās atpakaļ, lai redzētu, kurš ienāk nokavējies un kurš neklausās sprediķi, kā pienākas. Arvīds teica - un jūs, Līksmas tant, ja jūs zinātu, ka es jūs aiz muguras šad tad saukāju par Lūriņtanti, jūs taču vienkārši aiz kauna zemē ielīstu, bet tur jums vēl nav, ko darīt, mīļā. Jums vēl daudz darba šajā draudzē, jo, piemēram, Ernests regulāri kavē otros basus korī, bet tik zemu dūkt neprot pat medū iesprūdusi kamene, jūs man piedodiet, esmu nedaudz apslimojies, tāpēc novirzos no sprediķa, un, lai nebūtu pavisam jākrīt kaunā, tagad mēs noklausīsimies Pāvila 1. vēstules korintiešiem 13. nodaļu. Pāvilam rīt kā reiz ir vārdadiena. Apsveicam!
52. nedēļa « CERĪBA »
29. jūnijs
Ja es runātu ar cilvēku un eņģeļu mēlēm un man nebūtu mīlestības, tad es būtu skanošs varš vai šķindošs zvārgulis.
Un, ja es pravietotu un ja es zinātu visus noslēpumus un atziņas dziļumus, un ja man būtu pilnīga ticība, ka varētu kalnus pārcelt, bet nebūtu mīlestības, tad es neesmu nekas.
Un, ja es visu savu mantu izdalītu nabagiem un nodotu savu miesu, lai mani sadedzina, bet man nebūtu mīlestības, tad tas man nelīdz nenieka. Mīlestība ir lēnprātiga, mīlestība ir laipna, tā neskauž, mīlestība nelielās, tā nav uzpūtīga.
Tā neizturas piedauzīgi, tā nemeklē savu labumu, tā neskaistas, tā nepiemin ļaunu. Tā nepriecājas par netaisnību, bet priecājas par patiesību. Tā apklāj visu, tā tic visu, tā cer visu, tā panes visu. Milestība nekad nebeidzas, pravietošana beigsies, valodas apklusīs, atziņa izbeigsies. Jo nepilnīga ir mūsu atziņa un nepilnīga mūsu pravietošana. Bet, kad nāks pilnība, tad beigsies, kas bija nepilnīgs. Kad biju bērns, es runāju kā bērns, man bija bērna tieksmes un bērna prāts, bet, kad kļuvu vīrs, tad atmetu bērna dabu. Mēs tagad visu redzam miklaini, kā spogulī, bet tad vaigu vaiga; tagad es atzīstu tik pa daļai, bet tad atzīšu pilnīgi, esmu atzīts.
kā es pats Tā nu paliek ticība, cerība, mīlestība, šās trīs; bet lielākā no tām ir mīlestība.
30. jūnijs
Arvīds šodien bija tāds kluss, kad es atnācu viņu apraudzīt apslimušu gultā. Tā tēja tomēr nav palīdzējusi izvairīties no saslimšanas ar termometru. Viņš saka, ka svētdienas dievkalpojumā juties pavisam savādi. Nevarējis koncentrēties sprediķim, un tagad esot kauns. Un tad es viņam saku – patiesa nožēla ir no Dieva, bet kauns nāk no vella. Viņš iesaiņo cilvēka nožēlotos un Dieva piedotos grēkus un sūta atpakaļ kā kaunu. Arvīds uz mani paskatās, pasmaida un saka - taisnība tev ir. Bet tad es atgādinu, ka to teica viņš pats. Un tad es atveru logu, un telpā ieplūst svaigs gaiss.
1. jūlijs
Šodien jauna mēneša sākums. Vasaras vidus sākums. Un sākums manai aiziešanai no šīs pilsētas. Un iešanai preti tam, ko es vēl nezinu. Es vēl nezinu, kur es iešu un cik ilgi. Tāpēc tagad es trenējos aiziešanai. Daudz staigāju gar pilsētas robežām, pa nomalēm, kur reti esmu bijis. Man līdzi ir milzīga mugursoma. Drēbes, ko esmu samazgājis, lai ņemtu līdzi, vēl žūst. Tāpēc es piebēru somu pilnu ar zemi, lai varētu pārbaudīt, cik ilgi var nenogurt. Tas ir daudzi kilogrami. Ar daudziem kilogramiem savas pilsētas zemes es tagad staigāju pa to.
2. jūlijs
Šodien es pēdējo reizi esmu bibliotēkā, un tas ir tieši laikā, lai saņemtu vissatraucošāko ziņu pasaulē. Tas notika tā, ka es pēkšņi atcerējos, ka ir taču «Agario». Biju šo spēli pavisam aizmirsis. Bet nebiju aizmirsis paroli, lai tiktu iekšā savā profilā, un bibliotekāre Dzintra (nevis Dzintrens) man to netīšām atgādināja. Tad es iegāju un sāku spēlēt ar savu mazo ZEN burbulīti. Man šoreiz nebija uzdevums mīļajai Tofetof palīdzēt, bet gan viņu vienkārši atrast. Tāpēc es slīdēju pa spēles laukumu augšā un lejā, pārmeklējot katru stūri. Bibliotēka strādāja līdz septiņiem vakarā, tāpēc man bija daudz laika, jo es biju atnācis kā pirmais.
Spēlēju visu dienu, bet ilgi nekas nenotika. Bet tad, gandrīz kā filmās ar saspringtām un laimīgām beigām, parādījās burbulis Tofetof ar pili starp diviem kalniem, bet tagad kalni nebija zaļi, bet viens no kalniem bija manas zemes karoga krāsās, bet otrs bija trīs vertikālas strīpas - zaļa, balta un sarkana. Un man liekas, ka tas ir Francijas karogs. Bet es pārbaudīšu.
(Tas ir Itālijas karogs.)
3. jūlijs
Šodien ir dzimšanas diena kaut kādam rakstniekam, kas ir Kalles mīļākais. Un mēs visi esam uzaicināti uz šī rakstnieka jubileju «Skaitļotājos». Un es tikai tagad ievēroju, ka kopš tiem saulgriežiem pie Rozes ir savilkušies tādi kā pārīši. Kareivīgais Ļeņins un maigā Maiga nemitīgi uzturas blakus. Līdzīgi rīkojas lepnais nabags Kalle un slepeni bagātā Roze. Un izskatās, ka neviens pat nedomā, ka dzīves šūpoles (kā dzied grupa «Halo») ir pamatīgi atvēzējušās. Ai, tikko atcerējos par Vikiju. Vispār es esmu vairākkārt kaut kur lasījis, ka visi vīrieši ir cūkas vai kaut kas uz to pusi. Nezinu, kurā žurnālā vai grāmatā.
4. jūlijs
Biju iegājis audumu veikalā, kur pirku audumu kleitai, ko šuvu mammas bērēm, jo sapratu, ka ir nepieciešams uztaisīt karogu. Karogs ir nepieciešams jebkurai jaunai kustībai, un es taisos kustēties.
Kam tur vajadzētu būt attēlotam? Strīpas? Labāk tomēr bez. Vislabāk būtu zīmējums. Man bērnībā ļoti patika, ka dažām valstīm karogos bija zīmējumi. Ieroči un zobeni man patika vislabāk. Un bija ļoti žēl, ka manai valstij ir tikai strīpas. Bet mierināja doma, ka citām valstīm citi arī ir tikai strīpas. Un dažām valstīm vispār tikai vienkrāsains palags. Tā man negribētos. Kad jau diezgan ilgi biju aplūkojis audumus, pārdevēja neizturēja. Un viņa jautāja, vai es kaut ko meklēju. Un es teicu, ka meklēju audumu karogam. Un viņa mani mudināja nākt pie sarkanīgajiem toņiem, bet es negribēju iet. Es teicu, ka mani drīzāk uzrunā šie brūnganie vai bēšie toņi, ja tā tos sauc. Un viņa pabraucīja vienu no bēšajiem toņiem un jautāja - vai šis kakao tonis, piemēram? Un man vienā mirklī kļuva skaidrs, kāds būs karogs.
5. jūlijs
Pēdējo nakti pavadām Neimaņos visi kopā, visa banda. Man šķiet, ka viņi pat vairs tik ļoti nešaubās par manu aiziešanu. Viņi redz omulīgu gigantu ar teicami sakārtotu mugursomu vairākām nedēļām. Ir konservi un šādas tādas lietas no Eiropas nabagu pakas. Ir nazis un prīmuss, ko man uzdāvināja Otto, un rokasgrāmata ceļotājiem, kur ir padomi, kā vislabāk nenomirt. Maiga bez raušiem un bulciņām, ko knapi pierunā sabahāt somā, man vēl iedod siltu, no nesvīstošās aitas vilnas (kā viņa izsakās) smalki tamborētu pledu. Un kā kronis visam, protams, manis modelētais un viņas darinātais pasaules apceļotāja karogs. Birutiņai nav, ko man iedot, bet viņa tik brīnišķīgi smaida, ka tas paliks vēl ilgi virs manis arī lietainās dienās.
Ļeņins man dod mačeti, ar ko var labi izcirst takas biežņā, sagatavot materiālu kempingam vai nogalināt slepkavu maniaku. Roze iedod aploksni, ko drīkstu atvērt tikai tad, kad man ir pavisam grūti ar ēdienu un finansēm. Es pagaidām nedrīkstu zināt, kas tur ir iekšā. Bet Kalle man iedod lapiņu ar dažādām adresēm Polijā un Cehoslovākijā (kā viņš izsakās). Tie ir veci kultūras čomi, pie kuriem es varu palikt, ja viņi nav miruši. To Kalle nemāk teikt. Visbeidzot arī Janīna man kaut ko grib dot vai novēlēt. Bet viņa mani vienkārši apskauj un es jūtu, kā silta buča kopā ar pāris asiem rugajiem ieduras man vaigā. Un viņa čukst, ka būtu lepna par tādu dēlu, kāds esmu es. Un tad es jūtu, ka viņa kaut ko iebāž man krūšu kabatā un tad uzsit pa to. Man liekas, ka es zinu, kas tur ir iekšā. Bet aiz kabatas man ir sirds.
Pēdējās nedēļas sākums
6. jūlijs
Arvīds ir atnācis atvadīties. Viņš novēl man svētīgu ceļojumu. Viņš to sauc par ceļojumu, bet es to saucu par iešanu pretī. Iešanu pretī ticībai, cerībai un mīlestībai, kā teica Pāvils pagājušajā pirmdienā. Tā ir iešana pretī, iešana meklēt. Ja ir jābūt godīgumam un svētībai, ja ir jābūt līdzcietībai un izturībai, ja ir jābūt draudzībai un sapnim, ja tam visam ir jābūt, tad nav laika gaidīt. Nav laika gaidīt, ka tas varētu atnākt. Tas var arī neatnākt. Tāpēc ir jāiet tam pretī. Un vienmēr tas ir jādara tagad.
Tāpēc tagad es izkustos no vietas. Beidzot es dodos ceļā. Atstāju aiz sevis mīļo Janīnu vienos kabačos un Mildiņu pie viņas kājām. Aiz manis paliek svēti apjukušais Arvīds ar zupas virtuvi un trim kristīgiem pavāriem, un visiem šīs mazās pilsētas bērniem, kas priecājas savos vasaras brīvlaikos. Aiz muguras paliek visu to cilvēku vārdi, kurus es nezinu un nekad neuzzināšu, un arī tie, kas nemaz nav kalendārā. Jo, iespējams, es esmu vienīgais cilvēks pasaulē, kam kalendārs vairs nav nepieciešams. Iemācoties es to esmu atbrīvojis. Un es esmu ārā un varu doties šīs pasaules kalnos un ielejās.
Es eju garām «Nākotnes» ceham, lai pamātu ardievas galdniekam Jāzepam. Eju garām vientuļām sētām un skumjām tehnikām. Bet Mundigciemā redzu mazo puisēnu, kas vēl ilgi man nopakaļ jokojas ar spoguli un saules gaismu. Nu jau es esmu aiz pilsētas un lauku robežas. Es te nekad vēl neesmu bijis. Te ir tikai dažas mājas un līkas ieliņas. Un vecs bijušais veikals ar telefona būdiņu. Un man šķiet, ka mazā puisēna draiskais saules zaķēns lēkā pa šo būdiņu. Un man pēkšņi iešaujas prātā pēdējo reizi piezvanīt gaismas ātrumam.
Šoreiz pīkstieni ir savādāki un kādu laiku neviens neceļ. Bet tad pēkšņi pīkstieni pārtrūkst un kāds tomēr paceļ. Tā ir sievietes balss. Es nesaprotu, ko viņa saka, bet tad, kad tas ir beidzies, atskan īss, dīvains signāls un atkal iestājas klusums, un man liekas, ka man kaut kas ir jāsaka. Ja es zinu vārdu, man tas ir jāsaka. Un es to saku.
7. jūlijs
Karogā pie manas mugursomas plīvo kakao un tītars. Maigākais dzēriens un neglītākais putns pasaulē. Es esmu milzīgs cilvēks ar nerviem, un es eju uz Romu. Jo tur ved visi ceļi. Bet man ir tikai viens. Un tas ir mans. Un man ir svarīgi to iet. Katrs solis ir mīlestības pilna tuvošanās ceļa galam. Kā iešana tuvojas atnākšanai. Un varbūt tas vēl ir tālu, tālu. To es nezinu. To neviens nezina. Viens ceļa galā. Varbūt tur aug liepa violetā pļavā un zem liepas kāds stāv un gaida manu atnākšanu. To es nezinu.
Es zinu, ka iešu pāri pļavām, cauri mežiem un garām šosejām. Garām mājām un māju balkoniem, un lodžijām, kas slīdēs garām man, kā dienas mums slīd garām savos kalendāra lodziņos. Vēlreiz un vēlreiz. Un tā bezgalīgi. Jo dzīve ir gara dienu virkne. Un nav citu vārdu. Nevienam. Ir tikai viens vārds katru dienu. Un, ja šis vārds mūs sauc, tas ir jādzird. Ir jādzird un jāiet tam pretī. Ir jāiet. Jo ir šis vārds.

